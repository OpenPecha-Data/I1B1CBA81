༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
11KG24225
W1KG24060
n/a
ImageGroup:
ISBN:
LCCN:
Title:
བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་སོ་དྲུག་པ།
blo bzang dgongs rgyan mu tig phreng mdzes deb so drug pa/
Author:
ལེགས་པ་ཆོས་འབྱོར
Descriptor:
Original Publication:
Place:
Publisher:
||legs pa chos 'byor
blo bzang dgongs rgyan mu tig phreng mdzes deb so drug pa/
blo gsal pod phreng /;37
mundgod, karnataka
drepung loseling educational society
Date:
1999
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 7/2016



D 6785
བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་སོ་དྲུག་པ།
ཟབ་མོ་དབུ་མའི་ལྟ་བའི་རྩོད་ལན་མི་ཤིགས་རྡོ་རྗེའི་ཐོག་
མདའ་བཤེས་གཉེན་ཆེན་པོ་གོ་བོ་རབ་འབྱམས་པ་བསོད་
ནམས་སེངྒེ་ལ་གདམས་པ་ཞེས་བྱ་བ་།
བཞུགས་སོ། །
36
མཛད་པ་པོ། ༧འཇམ་དབྱངས་དགའ་བློའམ་ཆོས་རྗེ་ལེགས་པ་ཆོས་འབྱོར།
སེ་ར་༧རྗེ་བཙུན་པ་ཆོས་ཀྱི་རྒྱལ་མཚན། །
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ།
Publication of Drepung Loseling Educational Society



བློ་བཟང་དགོངས་རྒྱན་མུ་ཏིག་ཕྲེང་མཛེས་དེབ་སོ་དྲུག་པ། །
ཟབ་མོ་དབུ་མའི་ལྟ་བའི་རྩོད་ལན་མི་ཤིགས་རྡོ་རྗེའི་ཐོག་
མདའ་བཤེས་གཉེན་ཆེན་པོ་གོ་བོ་རབ་འབྱམས་པ་བསོད་
ནམས་སེངྒེ་ལ་གདམས་པ་ཞེས་བྱ་བ་
པ་ན་བཞུགས་སོ། ་ 0:9)
པ་དང་
ཡ་
deildu2 haliquo
ངོད་ཀྱི་དཔེ་མཛོད་ཁང་། : 1:|: : པད་
Class Now
Acc, No. D:/745
LTWA (Manuscript)
DHARAMSALA. H.P.
]9འཐུས་
མཛད་པ་པོ། ༧འཇམ་དབྱངས་དགའ་བློའམ་ཆོས་རྗེ་ལེགས་པ་ཆོས་འབྱོར།
སེ་ར་༧རྗེ་བཙུན་པ་ཆོས་ཀྱི་རྒྱལ་མཚན།
འབྲས་བློ་གླིང་ཤེས་ཡོན་ལྷན་ཚོགས་ཀྱི་འགྲེམས་སྤེལ། :: 11111
Publication of Drepung Loseling Educational Society
sinta este TIVITI
ག |



Losel Literature Series Volume XXXVII
First Print June, 1999 1000 Copies
Τουρτόριο
Αγορά
Price: 951-
Compiled & Published by
Drepung Loseling Educational Society
P.O.Tibetan Colony -581411
Distt Karwar, Karnataka State
INDIA.
Printed at: Photo Offset Printers
Drepung Loseling Printing Press
P.O. Tibetan Colony - 581411
Distt. Karwar Karnataka State
INDIA



-------
L
-
-
-
དཀར་ཆག
ཨང་།
ཤོག་གྲངས།
གཤམ་གྱི་བསྟན་བཅོས་ཀ་པའི་མཛད་པ་པོ་རྗེ་ལེགས་པ་ཆོས་འབྱོར་
རམ་འཇམ་དབྱངས་དགའ་བློའི་རྣམ་ཐར་དང་གསུང་བུམ་དཀར་ཆག་ ༡།
ཀ༽ ལྟ་བ་ངན་པ་ཐམས་ཅད་ཚར་གཅོད་པའི་བསྟན་བཅོས་གནམ་ལྕགས་
འཁོར་ལོ་ཞེས་བྱ་བའི་གོ་ལན་ལ། །
༡། མཆོད་བརྗོད་དང་གླེང་གཞི། །
༢། གཞན་ལུགས་བརྗོད་པ་མི་མཁས་པར་བསྟན་པ།
༣། སུན་འབྱིན་པ་བརྗོད་པ་མི་མཁས་པར་བསྟན་པ།
༤། རང་ལུགས་གཞག་པ་མི་མཁས་པར་བསྟན་པ།
༥། དོན་བསྡུས་ཏེ་བག་ཡོད་པར་གདམས་པ།
གཤམ་གྱི་བསྟན་བཅོས་ཁ་པའི་མཛད་པ་པོ་རྗེ་བཙུན་པ་ཆོས་ཀྱི་
རྒྱལ་མཚན་གྱི་རྣམ་ཐར་སྙིང་བསྡུས་བཞུགས་སོ། །
༡༠༥
༡༠༦
ཁ༽ ཟབ་མོ་སྟོང་པ་ཉིད་ཀྱི་ལྟ་བ་ལ་ལོག་རྟོག་འགོག་པར་བྱེད་པའི་
བསྟན་བཅོས་ལྟ་བ་ངན་པའི་མུན་སེལ་ཞེས་བྱ་བའི་གོ་ལན།
ག༽ ལྕང་ལུང་པ་པཎྜི་ཏ་བློ་བཟང་བསྟན་པའི་རྒྱལ་མཚན་གྱི་མཛད་པའི་
གྲུབ་པ་དང་རྣལ་འབྱོར་པར་རློམ་པ་རྣམས་ཀྱི་དེ་ཉིད་གསལ་བྱེད།
ང༽ པར་བྱང་སྨོན་ཚིག
༢s ༣ |
།
༢༦༦ ༽



.
-
ಆದ
in 2004 ಪದ ರಚ3.
ಪುಟಿದ.id = ದುರದು ದ
ಮt Regalu+ಕದ ಗವಳದತಳದಲ್ಲಿ
Haage King ಮದದಲ್ಲಿ ಮತ್ತು
- shed 17
ಸ nnada
itಡದು.1,RRIಡ ಪರ ಸದ
i ndi
23REGAMAKA,KANN ADA
ದಳ.
Bದ ಪದ
ಎರದಳ ಮನವಿ 3x.hದ ಪದಚa .de೪.ಪದು.
ಆಡದ ds d.ಇ.ದದd.dail= dು
.



ਜਾਂਦਾ ਰਸ
སྔོན་གླེང༌།
༧ཁམས་གསུམ་ཆོས་ཀྱི་རྒྱལ་པོ་ཙོང་ཁ་པ་ཆེན་པོས་མཛད་པའི་འཇུག་ཊཱིཀ་དགོངས་
པ་རབ་གསལ་ལ་དགེ་བའི་བཤེས་གཉེན་ཆེན་པོ་གོ་བོ་རབ་འབྱམས་པ་བསོད་ནམས་སེང་
གིས་དགག་པ་མཛད་ཅིང་། ཁོང་གི་དགག་ལན་དུ་གནམ་ལྕགས་འཁོར་ལོ་དང་ལྟ་བ་
ངན་སེལ་གཉིས་མཛད་པའི་སྒོ་ནས་རྗེ་བཙུན་འཇམ་དབྱངས་དང་གཉིས་སུ་མེད་པའི་
ཡོངས་ཀྱི་མཁས་གྲུབ་ཆེན་པོ་འཇམ་དབྱངས་དགའ་བློའམ་ཆོས་རྗེ་ལེགས་པ་ཆོས་འབྱོར་
དང་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་དགག་ལན་གྱི་རྩོམ་འཕྲོ་པཎ་ཆེན་
བདེ་ལེགས་ཉི་མས་སྐྱངས་པ་ལས་ལུང་རིགས་ཀྱི་མེ་ཆར་སྤོས་ཏེ་སྨྲ་ངན་ཚར་བཅད་
ཅིང་རྗེའི་བསྟན་པ་ལ་ཞབས་ཏོག་ཆེས་ཆེར་གྲུབ།
སྔོན་ཆད་གངས་རིའི་ཁྲོད་འདི་ན་ངོར་པ་ཀུན་བཟང་། ཤཱཀྱ་མཆོག་ལྡན། སྟག་ཚང་
ལོ་ཙྪ་བ་སྒྲ་པ་ཤེས་རབ་རིན་ཆེན། འབྲུག་པ་པདྨ་དཀར་པོ། འཇུ་མི་ཕམ་སོགས་ཀྱིས་
ཀྱང་རྗེ་བློ་བཟང་གྲགས་པའི་བརྩམས་ཆོས་ལ་སྲིན་འབུ་མེ་ཁྱེར་གྱི་བཅུ་གཉིས་བདག་
པོ་ལ་ཅོ་འདྲི་བ་ལྟ་བུས་ཟོལ་སྦྱོར་དང་ཟུར་ཟས་སྒྲོ་བསྐུར་ཚད་མེད་པ་མཛད་ཅིང་། དགག་
པ་མཛད་དགོས་པའི་དགོངས་པའི་མཐིལ་ཇི་ཡིན་ལ་མ་ལྟོས་པར་གཞུང་ཆེན་གྱི་དཀའ་
གནད་རྣམས་ཐང་མར་བརྡལ་བའི་སྒོ་ནས་རྗེའི་བསྟན་པ་ལ་མི་དམན་པའི་སྲི་ཞུ་གྲུབ་
པའི་ཉེར་འབྲས་རང་ཅག་དགེ་ལྡན་པའི་མཁས་པ་རྣམས་ཀྱིས་ལུང་རིགས་དྲི་མ་མེད་
པའི་ཚ་ཟེར་གྱི་དགག་ལན་དུ་ས་ཕྱིན་པ་མཛད་རྒྱུའི་གོ་སྐབས་གནང་སྦྱིན་གྱིས་དབུ་
མའི་གཞུང་ཆེན་ལ་བགྲོད་བདེའི་ཟིན་མཚམས་ཀྱི་ལམ་པོ་ཆེ་ས་ལ་གཏོད་ནས་རྗེ་བླ་མའི་



བཞེད་དགོངས་འཁྲུལ་བྲལ་གསེར་སྦྱང་བཙོ་མའི་རང་མདངས་ཡང་སྔར་ལས་ལྷག་པར་
གསལ་བར་གྱུར་པས་གཞན་ཕྱོགས་ཀྱི་མཁས་པ་རྣམས་ཀྱི་བཀའ་དྲིན་སོམས་ཤིང་སྒོས་
ཆོས་མཛད་ཡོངས་ལ་དག་སྣང་སྦྱོང་ལ་གུས་དད་དགོས་པ་བསོད་ནམས་ཕྱུར་བའི་དན་
རྟགས་སུ་ངེས། ལྷག་པ་མཁས་པ་འགས་དང་པོ་དགག་པ་མཛད། ཕྱིས་སུ་ཟོལ་མེད་
ཀྱི་བསྟོད་པ་མཛད་པ། ཇི་སྐད། ཐོག་མར་རྗེ་བླ་མར་དགག་པ་བརྒྱབ་ཅིང་། རྗེས་
སུ་དད་པ་སྐྱེས་ནས་བརྩམས་པའི་སྟག་ཚང་ལོ་ཙྪ་བའི་རྗེའི་བསྟོད་པར། ཁྱོད་བློ་ཉི་མ་
གཞོན་ནུའི་དུས་ཀྱི་ཚེ། །མདོ་དང་རྒྱན་གྱི་པད་ཚད་རྒྱས་མཐོང་ནས། །བདག་བློ་ཁེངས་
པའི་པདྨོ་རྣམ་པར་ཟུམ། ཞེས་དང་། །མདོ་སྔགས་སྤྱི་དང་ཁྱད་པར་རྡོ་རྗེ་ཐེག རྒྱུད་
སྡེ་མཐའ་དག་ཁྱད་པར་སྔགས་བླ་མེད། །རིམ་གཉིས་མཐའ་དག་ཁྱད་པརསྒྱུ་ལུས་ལ།
སྔོན་མེད་ལེགས་བཤད་གཏེར་ཆེན་ཁྱོད་ལ་འདུད། །ཅེས་པར་གསུངས། ས་བཟང་
ལོ་ཙྪ་བས། ཀླུ་སྒྲུབ་ཡབ་སྲས་ཞིང་གཞན་གཤེགས་པ་ན། །དབུ་མའི་ལམ་འདི་སྟོན་
མཁན་གཞན་མེད་ཅེས། །སྒྲོ་སྐུར་བྲག་རིའི་ཕུང་པོ་གཞོམ་སླད་དུ། མགོན་ཁྱོད་རྡོ་
རྗེ་མེ་ཆར་ལྟར་བུར་གྱུར། །ཞེས་དང་། ཀརྨ་མི་བསྐྱོད་རྡོ་རྗེས། །བྱང་གི་ཕྱོགས་
འདིར་རྒྱལ་བའི་བསྟན་པ་ལ། །ཕལ་ཆེར་ལོག་པ་འབའ་ཞིག་སྤྱོད་པའི་སྐབས། འཁྲུལ་
མེད་བྱི་དོར་མཛད་པའི་ཙོང་ཁ་པ། །ཞེས་དང་། ས་དྭགས་བཀའ་གདམས་སྲོལ་འཛིན་
གསང་ཕུ་བ། །བོད་ཡུལ་བསྟན་པ་ནུབ་ཏུ་ཉེ་བ་ན། །ཉིད་བསྟན་གསར་བས་ཁྱབ་མཛད་
ཙོང་ཁ་པ། །ཞེས་དང་། །འཇམ་པའི་དབྱངས་ཀྱིས་ཁྱོད་ལ་ལྷག་པར་ཡང༌། །ཀླུ་
སྒྲུབ་ལུགས་ཀྱི་ལེགས་བཤད་ཉིན་བཞིན་བསྩལ། །སྔོན་མེད་དབུ་མའི་སྲོལ་འཛིན་ཙོང་
ཁ་པ། །ཞེས་དང༌། །གཟུགས་སོགས་གཟུགས་ཀྱི་ངོ་བོས་མི་སྟོང་ཡང་། །རང་བཞིན་



གྱིས་གྲུབ་གཟུགས་ཀྱིས་སྟོང་པ་ཡི། །སྟོང་ཉིད་སྨྲ་བའི་ཁྱུ་མཆོག་ཙོང་ཁ་པ། །ཞེས་
པར་གསུངས། ཀརྨ་དབང་ཕྱུག་རྡོ་རྗེས། །ཀུན་མཁྱེན་བུ་རམ་ཤིང་པའི་བསྟན་པ་འདིར།།
ངུར་སྨྲིག་གོས་འཛིན་མཐའ་བྲལ་དབུ་མའི་དོན། །ཆོས་ཀུན་ཀུན་རྫོབ་ཏུ་ཡོད་དོན་དམ་
དུ། །མེད་པར་སྟོན་མཛད་རྒྱལ་བ་དེ་ལ་འདུད། །ཅེས་དང་། འབྲུག་པ་པདྨ་དཀར་ ་
པོས། །གང་དང་རྒྱལ་བ་ཀུན་གྱི་ཡོན་ཏན་ནི། །སྲང་ལ་གཞལ་ཚེ་ལྕི་ཡང་མ་མཆིས་ ་
པས། །ལྔ་བརྒྱ་བ་ཡི་གཙུག་རྒྱན་དུ་འོས་པ། །ཐམས་ཅད་མཁྱེན་པ་ཁྱོད་ལ་ཕྱག་འཚལ་
ལོ། ཞེས་དང་། །འགྲན་ཟླ་ཀུན་བྲལ་རྗེ་བཙུན་ཙོང་ཁ་པར། འགྲན་ཟླ་བགྱི་བའི་མཁས་
པ་མང་ན་ཡང༌། །འགྲན་ཟླ་བྲལ་བ་ཁྱོད་ཉིད་གཅིག་པུ་ཞེས། འགྲན་ཟླ་མི་བྱེད་
པདྨ་དཀར་པོས་བསྟོད། །ཅེས་གསུངས། གསང་སྔགས་རྙིང་མའི་བསྟན་པའི་ཉིན་
བྱེད་འཇུ་མི་ཕམ་པས་རྗེའི་བསྟོད་པར། སྣ་ཚོགས་གཞུང་ལུགས་སོ་སོའི་དགོངས་པའི་
དོན། །རང་བཟོའི་དྲི་མས་གཞར་ཡང་མ་མཆིས་པར། །ཚུལ་བཞིན་འགྲེལ་བར་བྱེད་
ལ་ཁྱོད་དང་ནི། །མཚུངས་པ་མེད་ན་ལྷག་པ་ལྟ་ཅི་ཞིག །ཅེས་དང་། སྲས་བཅས་
རྒྱལ་བའི་དགོངས་དོན་མ་ནོར་བ། །སྟོང་དང་རྟེན་འབྱུང་ཟབ་མོའི་དེ་ཉིད་ལ། ཡིད་
ཆེས་གཏིང་ནས་རྙེད་པའི་སྒོ་གཅིག་པུ། །ཁྱོད་ཀྱི་ལེགས་བཤད་རྣམས་ལས་གཞན་པ་
གང་། །ཞེས་དང་། མཚུངས་མེད་རྒྱལ་བ་དགྱེས་པའི་ལམ་བཟང་ནས། གྲུབ་མཆོག་
ནོར་བུའི་གླིང་དུ་གཤེགས་ཁྱོད་ཀྱི། །ཞབས་སེན་ཨུཏྤལ་ནོར་བུའི་ཕྲེང་བ་གང་། གྲུབ་
བརྙེས་བྱེ་བའི་གཙུག་ཏོར་གཙུག་ན་མཛེས། །ཞེས་གསུངས་སོ། དེས་ན་འཇུག་པ་
ལས་ཀྱང་། །བསྟན་བཅོས་ལས་དཔྱད་རྩོད་ལ་ཆགས་པའི་ཕྱིར། །མ་མཛད་རྣམ་
གྲོལ་ཕྱིར་ནི་དེ་ཉིད་བསྟན། ཞེས་པ་དོན་ལ་གནས་གཤིས། གྲུབ་མཐའི་ཕྱོགས་ཞེན་



སྤུངས་པའི་དོན་དམ་གཟུར་གནས་ཀྱི་བསྟོད་བཀུར་གོང་བཀོད་རྣམས་མཇལ་སྐབས་ ་
གཞན་ཕྱོགས་ཀྱི་མཁས་པ་རྣམས་དང་ཆོས་རྒྱུད་ལ་དད་གུས་འགོག་མེད་འཕེལ་བ་དང་ །་
། རང་ཕྱོགས་ཀྱི་མཁས་གྲུབ་དང་དེ་འཛིན་རྣམས་ཀྱི་རྩོད་རྩོམ་རྣམས་རང་རྒྱལ་གཞན་
ཕམ་ཕྱོགས་རིས་ཀྱི་བློས་མ་སླད་པར་བསྟན་དོན་དུ་འབུང་བརྩོན་ལ་འཇུག་པའི་ཐོག་ནང་
བསྟན་གྱི་རྒྱལ་མཚན་མཐོན་པོར་སྒྲེང་དགོས་པར་སྣང་། འབྲས་བློ་གླིང་ཕྱག་མཛོད་ །
སྐབས་དག་པས་འབྲས་བློ་གླིང་ཤེས་ཡོན་ལྷན་ཚོགས་ཀྱི་མ་དངུལ་ནས་ལྷག་བློ་དང་བཅས་
གྲོན་ནར་ཞིབ་སྩོལ་ཐོག་བློ་བཟང་དགོངས་རྒྱན་དཔེ་དེབ་སོ་དྲུག་པ་འདི་བཞིན་ལེགས་
པར་གཟུགས་སུ་གྲུབ་ཐུབ་པ་བྱུང་། སྤྱི་ལོ་ ༡༩༩༩ ཟླ་བ་ ༧ ཚེས་ ༤ ༧སྐྱབས་
མགོན་རྒྱལ་བའི་དབང་པོ་སྐུ་ཕྲེང་བཅུ་བཞི་པའི་འཁྲུངས་སྐར་དགེ་བའི་ཉིན་དག་ཞུས་
ངེས་འདྲོངས་སོང་། པར་དུ་བསྐྲུན་པའི་རྣམ་དཀར་ཕུང་པོས་མཐུས་རིས་མེད་བསྟན་
པ་རྒྱས་ཤིང་། གོང་ས་མཆོག་གི་དགོངས་བཞེད་མ་ལུས་པ་ལྷུན་གྱིས་གྲུབ་པའི་རྒྱུར་
གྱུར་ཅིག། ་་
ལ་ལ་ལ་ལ་ལ་
་་ ་ ན་ཚ ། ། | ད །
1:|: ལ། ལ་ ལ་ལ་ ལ་ ན་ ་ ། ) ་ :
ਪਾਏਦਾਰ ਨੇ ਵੀ ਹਾਲਾਤ ਸਮੇਹੋਈ ਸੰਤਾਨ
ཝ་ ༡༧ | ན།་་་་་་་
ན།་་ ༌་། :: དམ་ ཡ་ :/p། ས །་་་་། །



༄༅། །ལྟ་བ་ངན་པ་ཐམས་ཅད་ཚར་གཅོད་པའི་བསྟན་བཅོས་གནམ་ལྕག་ ་
འཁོར་ལོ་ཞེས་བྱ་བ་དགེ་བའི་བཤེས་གཉེན་གོ་བོ་རབ་འབྱམས་པ་བསོད་ ན་
ཟླ ནམས་སེང་གེ་ལ་གདམས་པ་ཞེས་བྱ་བའི་དགག་ལན་ ། རྡོ་
མཛད་པ་པོ་འཇམ་དབྱངས་དགའ་བའི་བློ་གྲོས་ གནང་
1:|: ཀྱི་མཛད་རྣམ་སྙིང་བསྡུས་དང་ ་
།། གསུང་འབུམ་དཀར་ཆག་
་ ་ 12) ཁ
|་
བཞུགས་སོ། ། འབའ་པ་་་་་་
༄༅། །རྗེ་ལེགས་པ་ཆོས་འབྱོར་རམ་འཇམ་དབྱངས་དགའ་བའི་བློ་གྲོས་ནི་རབ་བྱུང་ ་
བདུན་པའི་ས་བྱ་སྤྱི་ལོ་ ༡༩༢༩ ལོ་ལ་ཚལ་གུང་ཐང་དུ་འཁྲུངས། སྐུ་གཞོན་དུས་གསང་། །
ཕུར་ཆོས་ཞུགས་ཀྱིས་གུང་རུ་ཆོས་བློ་དང་། སློབ་དཔོན་དཔའ་བློ་བ་ལ་ཕར་ཚད་གསན། །
སློབ་དཔོན་གནས་བརྟན་ལ་འདུལ་བ་དང༌། མངོན་པ་གསན། བ་སོ་ཆོས་རྗེའི་ས་ནས་
གསང་སྔགས་སྐོར་གསན་ནས་མཁས་པ་ཆེན་པོར་གྱུར། དགུང་ལོ་ཉེར་ལྔའི་ལོ་གསང་
ཕུ་ར་བ་སྨད་པའི་འཆད་ཉན་མཛད། དེ་ནས་མདོ་ཁམས་སུ་ཕེབས། ཕྱིར་ཕེབས་ནས་
འབྲས་སྤུངས་བློ་གསལ་གླིང་གི་འཆད་ཉན་ལོ་ཉི་ཤུ་ལྷག་ཙམ་མཛད། པཎ་ཆེན་བསོད་
ནམས་གྲགས་པའི་ཡིག་ཆ་རྩ་འཇུག་མ་བྱུང་གོང་རྗེ་འདི་པའི་ཡིག་ཆ་བློ་གླིང་གྲྭ་ཚང་དུ་ཐོས་
བསམ་བྱ་ཚུལ་ཡོད་པར་གྲགས། དགུང་ལོ་རེ་ལྔ་ཆུ་གླང་ལ་འབྲས་སྤུངས་ཀྱི་ཁྲིར་ཕེབས།
གཞུང་ཆེན་མོའི་བཤད་པ་གཙོ་བོར་མཛད། སྣེའུ་པས་སྦྱིན་བདག་མཛད་ནས་འབྲས་སྤུངས་
ཀྱི་བྱམས་ཆེན་གྱི་སྐུ་བཞེངས། རྒྱལ་དབང་དགེ་འདུན་རྒྱ་མཚོ་དགུང་ལོ་གཅུ་དགུའི་སྐབས་
རྗེས་འདིས་གདན་དྲངས་མཛད་པ་ལྟར་འབྲས་སྤུངས་སུ་ཞབས་སོར་འཁོད། དགུང་ལོ་



2
དོན་ལྔ་ཆུ་ཕག་སྤྱི་ལོ་ ༡༥༠༣ ལོ་ལ་གཤེགས། གསུང་པོད་གཉིས་ལས་གསུང་འབུམ་
དང་པོའི་ནང་། ༡༽ ཤེས་རབ་ཀྱི་ཕ་རོལ་དུ་ཕྱིན་པའི་མན་ངག་གི་བསྟན་བཅོས་མངོན་
པར་རྟོགས་པའི་རྒྱན་གྱི་གཞུང་འགྲེལ། ༢༽ རྩེད་ཐང་དགེ་བཤེས་ཀྱི་དྲིས་ལན་འཇམ་
དབྱངས་བླ་མའི་ཐུགས་བཅུད་དྲི་མེད་རིགས་པའི་གསང་ལམ། ༣༽ ཤེས་རབ་སྙིང་པོའི་
རྣམ་པར་བཤད་པ་ཚིག་དོན་རབ་གསལ། ༤༽ རྒྱུ་དང་འབྲས་བུའི་ས་ལམ་གྱི་རྣམ་པར་ .
གཞག་པ་ལས་བརྩམས་ཏེ་གཏམ་དུ་བྱ་བའི་རབ་ཏུ་བྱེད་པ་ཐེག་མཆོག་ལྷུན་པོ། ༥༽ རྟེན་
འབྲེལ་གྱི་རྣམ་བཞག་ཐར་པའི་ཐེམ་སྐས། ༦༽ དུས་ཚིགས་ཀྱི་དཀའ་བའི་གནས་ལ་དོགས་
པ་དཔྱད་པ་དུས་ཚིགས་བརྒལ་ལན། ༧༽ ཛ་ཏ་རིའི་ལུགས་རྗེ་བཙུན་རྣམ་རྒྱལ་མའི་སྒྲུབ་
ཐབས། ༨༽ ཐེག་པ་ཆེན་པོ་མདོ་སྡེ་རྒྱན་གྱི་གཞུང་འབྲེལ་ཀུན་བཟང་མཆོད་སྤྲིན། ༩༽
མཁས་པའི་འཇུག་སྒོ་བསྡུས་པ་ཐུན་མོང་བའི་རབ་ཏུ་བྱེད་པ་ཤེས་བྱ་ཀུན་གསལ། ༡༠༽
ཐེག་པ་གསུམ་གྱི་དགེ་འདུན་གྱི་རྣམ་པར་བཞག་པ་སྨྲ་བའི་རྒྱན། གསུང་འབུམ་གཉིས་པ་
ནང་ལ། ༡༽ དབུ་མའི་རྩ་བའི་ཚིག་ལེའུར་བྱས་པའི་གཞུང་འགྲེལ་རིགས་པའི་རྒྱ་མཚོར་
འཇུག་པའི་གྲུ་རྫིངས། ༢༽ དབུ་མ་ལ་འཇུག་པའི་གཞུང་འགྲེལ་དགོངས་པ་རབ་གསལ། །
༣༽ ལྟ་བ་ངན་པ་ཐམས་ཅད་ཚར་གཅོད་པའི་བསྟན་བཅོས་གནམ་ལྕག་འཁོར་ལོ་ཞེས་ ་
བྱ་བ་གོ་བོ་རབ་འབྱམས་པ་བསོད་ནམས་སེང་གེ་ཞེས་བྱ་བའི་དགེ་བའི་བཤེས་གཉེན་ལ་
གདམས་པ་བཅས་ལགས་སོ། །།་་་་་་་་་་་1951721
ਸ਼
ਕਰਨ ਤਰਸ ਰਸ ਅਤੇ ਸ਼ਲ ਸਲ
2 2
ཀྱི་ ་ ་ ་



མཆོད་བརྗོད་དང་གླེང་གཞི།
༄༅། །ལྟ་བ་ངན་པ་ཚར་གཅོད་པའི་བསྟན་བཅོས་གནམ་ལྕགས་
འཁོར་ལོ་ཞེས་བྱ་བ་བཞུགས་སོ། །
།འཇམ་དབྱངས་དགའ་བའི་བློ་གྲོས་ཀྱིས་མཛད།
༄༅། །རྒྱལ་བ་མ་ཕམ་པ་དང་རྗེ་བཙུན་འཇམ་པའི་དབྱངས་ཀྱི་ཞབས་ལ་གུས་པས་
ཕྱག་འཚལ་ལོ། །གང་ཞིག་ཤར་བས་ལྟ་ངན་མུན་པའི་ཚོགས། །རང་གནས་བཏང་
སྟེ་འབྲོས་པར་ལྷུར་ལེན་པ། །བློ་བཟང་སྨྲ་བའི་ཉི་མ་ས་གསུམ་ན། །གྲགས་པའི་འོད་
སྟོང་འགྱེད་གང་རྟག་པར་རྒྱལ། །ལུང་རིགས་འདབ་གཤོག་རྒྱས་པའི་ལང་ཚོ་ཅན།།
དཔལ་ལྡན་ངང་པའི་རྒྱལ་པོ་དར་མ་ཞེས། །ཤེས་བྱའི་མཁའ་ལ་འཇིགས་མེད་རྣམ་
རོལ་བ། །ཁྱོད་ཀྱི་རྣམ་དཀར་མཛད་པས་བདག་ཡིད་སྐྱོངས། །ཐུབ་བསྟན་གངས་
རིའི་སྤོ་ལ་རྣམ་པར་འགྱིང་། །བློ་གྲོས་མི་ཟད་འབར་བའི་སྦར་ཁྱིམ་འཆང་། །མཁས་
གྲུབ་སྨྲ་བའི་སེང་གེ་དགེ་ལེགས་དཔལ། །རྒོལ་ངན་གཉིས་འཐུང་མྱོས་པའི་ཀླད་པ་
འགེམས། །རྗེ་བཙུན་བླ་མ་གསུམ་གྱི་གདམས་པའི་བཅུད། །ངོམས་པ་མེད་པར་འཐུངས་
པའི་ལུས་སྟོབས་ཅན། །འཇམ་དབྱངས་དགའ་བའི་བློ་གྲོས་ཁོ་བོ་ཡི། །ཡིད་ལ་མི་
འཆར་ཤེས་བྱའི་རྣམ་པ་གང་། །རྙེད་སྐུར་འདོད་པའི་ཆང་གིས་ཡིད་རབ་མྱོས། །བག་
མེད་ཐོ་ཅོའི་སྤྱོད་པས་བརྟུལ་ཞུགས་ཉམས། །ངག་གིས་མུ་ཅོར་སྨྲ་བ་ལྷུར་ལེན་པ། །འདི་
དག་མཁས་པའི་མདུན་སར་གཞོམ་པར་བྱ། །ཆོས་དང་དོན་ལྡན་སྨྲ་བའི་འབེལ་གཏམ་
གྱིས། །རིགས་ལམ་ཕྲ་མོ་འབྱེད་པའི་མཁས་པ་དག །གཏོལ་མེད་བྱུང་རྒྱལ་སྨྲ་བའི་
བྱིས་པ་དང༌། ལྷན་ཅིག་བརྒལ་ངན་བགྱིད་པར་མི་སྤྲོ་མོད། །དྲི་བྲལ་མཁའ་ལ་ཤར་
བའི་འོད་སྟོང་ཅན། །ཉི་ཟེར་སྦྲང་མའི་གཤོག་པས་སྒྲིབ་སྙམ་པའི། །འཁྱོག་ལྡན་ཡིད་



མཆོད་བརྗོད་དང་གླེང་གཞི།
ཀྱི་མྱ་ངན་སེལ་བའི་སླད། །ཁོ་བོས་ངག་གི་མཆོད་སྦྱིན་འདི་བརྩམ་མོ། །
དེ་ཡང་འདི་སྐད་ཅེས་ཐོས་ཏེ། ཡུལ་གངས་ཅན་གྱི་ལྗོངས་འདིར། སྔོན་བྱོན་
པའི་སྐྱེས་ཆེན་དག་གིས། །དང་པོར་ཐུབ་པའི་བརྟུལ་ཞུགས་དྲི་མ་མེད་པ་མནོས་ཏེ།
ཀློག་པ་ཐོས་བསམ་དང་སྒྲུབ་པ་བསམ་གཏན་གྱི་འཁོར་ལོ་རྣམ་པ་གཉིས་ཀྱི་བྱ་བས་རྒྱལ་
བའི་བསྟན་པ་རང་གཞན་གྱི་རྒྱུད་ལ་འཛིན་ཅིང་སྤེལ་བར་མཛད་པ་ལས། མ་རྟོགས་
པ་དང་ལོག་པར་རྟོག་པ་དང་ཐེ་ཚོམ་གྱི་དྲི་མ་བསལ་བའི་སྒོ་ནས་བསྟན་པ་རིན་པོ་ཆེ་
ལ་བྱི་དོར་བགྱིད་པའི་ཐབས་སུ། སྒྲུབ་པ་དང་སུན་འབྱན་གྱི་རྣམ་པར་གཞག་པ་རྒྱ་ཆེར་
བགྱིད་པའི་མངོན་པར་བརྩོན་པ་ལྷོད་པ་མེད་པར་གྱུར་ཏོ་ཞེས་གྲག་གོ །ཚུལ་དེ་ལྟ་བུའི་
གཏམ་དུ་བྱ་བ་རྣ་བར་ལྷུང་བས་འགྲམ་ཆུ་ལྡང་བའི་ཕྱིས་ཀྱི་བྱིས་པའི་སྐྱེ་བོ་དགེ་བའི་བཤེས་
གཉེན་གྱི་ཤ་ཚུགས་འཛིན་པ་དག་གིས་ཀྱང་། བྱིས་པ་ཆུང་ངུ་རྒན་པོའི་རྗེས་སུ་ཟློས་
པ་ལྟར། རང་ཕྱོགས་བསྒྲུབ་པ་དང་གཞན་ཕྱོགས་སུན་འབྱིན་པའི་བརྒལ་ལན་གྱི་གཏམ་
དབུས་གཙང་གི་སའི་ཕྱོགས་འདིར་ཡི་གེ་བྲིས་པ་དུ་མ་ཞིག་སྣང་བ་ལས། རྗེ་བཙུན་
ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ཆོས་ཚུལ་དྲི་མ་མེད་པ་ཚངས་པའི་འཇིག་རྟེན་གྱི་
བར་དུ་རྒྱས་པར་ཁྱབ་པའི་རྣམ་དཀར་གྱི་འོད་ཟེར་ཕྲག་དོག་གི་མིག་གིས་བལྟ་བར་མ་
བཟོད་དེ། །ཚིག་ངན་གྱི་མུན་པའི་ཁུང་བུར་སྐྱབས་འཆའ་བ་ལྷུར་བྱེད་པའི་བྱིས་པའི་
སྐྱེ་བོ་འབྱུང་པོའི་བྱ་དང་མཚུངས་པ་འགའ་ཞིག་གིས། འཕགས་པ་ཀླུ་སྒྲུབ་གྱི་དགོངས་
པ་སློབ་དཔོན་སངས་རྒྱས་བསྐྱངས་དང་། དཔལ་ལྡན་ཟླ་བས་ཇི་ལྟར་བཀྲལ་བའི་ཐལ་
འགྱུར་གྱི་ལུགས་ཐུན་མོང་མ་ཡིན་པ་སྔོན་ཆད་བོད་ཀྱི་དབུ་མའི་བཤད་སྲོལ་འཛིན་པ་
དག་གིས་ཀྱང་ཁོང་དུ་ཆུད་པར་མ་ནུས་ཤིང༌། ཟབ་པ་དང་རྒྱ་ཆེ་བའི་ལམ་གྱི་བག་ཆགས་
གཏིང་ཚུགས་པ་དང་བྲལ་བའི་རྟོག་གེ་བ་དག་གིས་ཐོས་པ་ཙམ་གྱིས་ཡིད་ལ་སྐྲག་པ་སྐྱེད་



མཆོད་བརྗོད་དང་གླེང་གཞི།
པར་བྱེད་པའི་གནད་ཕྲ་མོ་འགའ་ཞིག རྗེ་ཉིད་ཀྱི་གསུང་སྒྲོས་ཆེན་པོ་རྣམས་སུ་བཀོད་
པའི་ཡི་གེ་རགས་པ་ཙམ་མིག་གི་ལམ་དུ་གྱུར་ཅིང་། མཐའ་མ་ཆོད་པའི་བརྡ་ཆད་ཀྱི་
གཏམ་ཐར་ཐོར་རྣ་བར་ལྷུང་བས་རྐྱེན་བྱས་ནས། ཐོག་མ་མེད་པ་ནས་རང་ཉིད་ལམ་
ངན་པར་ཞུགས་པའི་བག་ཆགས་མཐུག་པོ་མྱུར་བ་མྱུར་བར་སད་དེ། རང་དང་རྗེས་
སུ་མཐུན་པའི་འཁོར་དང་སྦྱིན་བདག་སོགས་ཀྱི་ངོར། ཚུལ་འདི་ལྟ་བུས་རང་ཉིད་མངོན་
པར་སྒྲོ་འདོགས་པ་ལྷུར་བླངས་ན། རྙེད་པ་དང་བཀུར་སྟི་ལྷག་པར་འཐོབ་བོ་སྙམ་དུ་
ཡིད་ལ་བརྣགས་པས། རྗེ་བླའི་དམ་བཅའ་དེ་དག་སུན་འབྱིན་པའི་ངལ་བ་ལ་ཞུགས་
ཏེ། ཚིག་སྦྱོར་གྱི་ཡི་གེ་ཆེས་མང་དུ་བརྩམས་གདའ་བ་ལས། རེ་རེ་ནས་མཐའ་དག་
པར་བཀླགས་ཏེ་མཁས་པ་ཐམས་ཅད་ཀྱིས་མངོན་སུམ་དུ་བབ་པར་བརྒལ་ཞིང་བརྟག་
པར་བྱས་ན། གཞན་གྱི་ཕྱོགས་སྔ་མ་ཁོང་དུ་ཆུད་པ་ཡང་མི་སྣང་ན། སུན་འབྱིན་ཡང་
དོག་ཏུ་འགྱུར་བ་ལྟ་སྨོས་ཀྱང་ཅི་དགོས་པའི་བསྙོན་གཏམ་གྱི་ཅལ་ཅོལ་ཤ་སྟག་ཏུ་ཐམས་
ཅད་ཀྱིས་ཁོངས་སུ་ཆུད་ནས་པར་ཆེས་སླ་མོད། །དེའི་ཕྱིར་འདི་ལྟ་བུ་མཐོང་ཞིང་ཐོས་
པའི་དབུས་གཙང་གི་དགེ་བའི་བཤེན་གཉེན་རྗེ་བླ་མའི་ལུགས་འཛིན་པ་མཐའ་དག་གིས་
ཀྱང་། སྣོད་རྐྱལ་གོག་གི་ནང་ནས་ནོར་སུག་པ་ལས་ག་ལ་འོང་ཞེས་འདི་ལྟ་བུའི་བསྙོན་
གཏམ་ལ་སྐྱག་བྲོ་བའི་གནས་སུ་བཟུང་སྟེ་ལན་ལྡོན་པའི་ངལ་བ་མ་བྱས་པར་སྣང་ངོ་།
དེ་ལྟ་ན་ཡང་རྗེ་བཙུན་བླ་མའི་ལུགས་ལ་ཆེས་དད་པའི་ལས་དང་པོ་བ་འགའ་ཞིག །ཤེལ་
དཀར་པོའི་མཆོད་རྟེན་ལ་མི་གཙང་བའི་རག་པ་རྒྱ་ལ་གལ་ཏེ་གོས་པར་གྱུར་ན་མི་རུང་
ངོ་སྙམ་དུ་སེམས་པས། ཁོ་བོ་ཅག་ལ་འདིའི་ལན་ཅུང་རགས་པའི་གནས་འགའ་ཞིག་
ལ་རིགས་ལམ་དཔང་དུ་བཞག་སྟེ་ལན་བརྗོད་པར་བྱའོ། དེས་ན་འདི་ལ་བཞི། གཞན་
ལུགས་བརྗོད་པ་མི་མཁས་པར་བསྟན། དེ་ལ་སུན་འབྱིན་བརྗོད་པ་མི་མཁས་པར་བསྟན།



གཞན་ལུགས་བརྗོད་པ་མི་མཁས་པ་བསྟན་པ། །
རང་ལུགས་བཞག་པ་མི་མཁས་པར་བསྟན། དོན་བསྡུས་ཏེ་སླར་བག་ཡོད་པར་གདམས་
པའོ། །
གཞན་ལུགས་བརྗོད་པ་མི་མཁས་པར་བསྟན་པ། །
།
དང་པོ་ནི། འདིར་ཡིག་ཆ་ལྟ་བ་རྣམས་ཀྱིས་རྩོད་པའི་བཀའ་ཐོ་དང་ལན་གྱི་བཀའ་ཐོ་
རིམ་པ་བཞིན་དུ་བསྒྲིགས་པ་བལྟ་བར་བྱའོ། །དེ་ལ་ཁྱོད་ཀྱི་ཕྱོགས་སྔ་མ་ཐོག་མར་བརྗོད་
པ་ན། དོལ་པོ་བ་དང་རྗེ་ཙོང་པ་གཉིས་ལས། ཐོག་མར་དོལ་པོ་བའི་བཞེད་པ་བཀོད་
པ་ལ། ཁོ་བོ་ཅག་གལ་ཆུང་བས་རེ་ཞིག་བཞག་ལ། རྗེ་ཙོང་ཁ་པའི་ལུགས་བཀོད་པ་
ན། དོན་དམ་སྟོང་ཉིད་ཀྱི་རྣམ་བཞག་དང༌། ཀུན་རྫོབ་སྣང་བའི་རྣམ་གཞག་དང༌།
དེ་དག་ལས་འཕྲོས་པའི་དོན་གསུམ་དུ་བསྡུས་ནས། དང་པོའི་སྐབས་སུ། དབུ་མའི་
དགག་བྱ་ནི། གང་ཟག་དང་ཆོས་ལ་བདེན་པར་འཛིན་པའི་བདེན་འཛིན་ཁོ་ན་ཡིན་ལ།
ཞེས་བྲིས་པ་ནི། རྗེའི་གསུང་གི་ཚིག་ཟིན་སོར་བཞག་མིན་པས། ཁྱོད་རང་གིས་དགོངས་
པ་གོ་ནས་བསྐྱར་བའི་ལུགས་སུ་སྣང་ནའང༌། བརྡ་ལ་མ་བྱང་བའི་རྣམ་འགྱུར་ཐོག་
མར་བསྟན་པ་སྟེ། དབུ་མའི་དགག་བྱ་ཞེས་པ་ཅི་ཞིག་གི་བརྡ་ཡིན། རྗེ་ཙོང་ཁ་པས་
དེ་གང་དུ་ངོས་བཟུང་བ་ཡོད། དབུ་མ་ནི་མཐའ་བྲལ་གྱི་གནས་ལུགས་ལ་འདོད་ལ།
དེའི་དགག་བྱ་བདེན་འཛིན་ལ་བྱེད་པར་ཞལ་གྱིས་བཞེས་སོ་སྙམ་ན། བྱིས་པ་ཆུང་ངུ་
དག །བདེན་འཛིན་བདེན་མེད་རྟོགས་པའི་ཤེས་རབ་ཀྱི་དགག་བྱར་འོང་མོད། རང་
གི་ཞེན་ཡུལ་བཀག་པའི་བདེན་མེད་ཀྱི་དགག་བྱར། རྗེས་རྨི་ལམ་དུ་ཡང་ག་ལ་བཞེད།
གཞན་དུ་ན་རྗེ་ཙོང་ཁ་པས་སྒྲ་རྟག་འཛིན་གྱི་རྟོག་པ་དེ་སྒྲ་མི་རྟག་པའི་དགག་བྱར་ཡང་
ཞལ་གྱིས་བཞེས་སོ་ཞེས་ཁྱོད་རང་གནས་པའི་ཡུལ་ཆུང་དེར་ལྐོག་ཏུ་བསྙོན་གཏམ་མང་



གཞན་ལུགས་བརྗོད་པ་མི་མཁས་པ་བསྟན་པ།
དུ་སྨོས་ཤིག །དེ་ལ་སྤྱིར་དགག་བྱ་ཞེས་པ་ལ། མཁས་གྲུབ་སྨྲ་བའི་སེང་གེས་གསུངས་
པ་བཞིན། རིགས་པའི་དགག་བྱ་དང་ལམ་གྱི་དགག་བྱའམ་བློའི་དགག་བྱ་ཞེས་པ་གཉིས་
སུ་འདུས་པ་ལས། དང་པོ་ཐ་སྙད་ལ་དཔྱོད་པའི་རིགས་པའི་དགག་བྱ་དང་དོན་དམ་
ལ་དཔྱོད་པའི་རིགས་པའི་དགག་བྱ་གཉིས་སུ་བྱེད་དགོས་ཤིང་། འདི་ལ་རྟགས་ཀྱི་དགག་
བྱ་ཞེས་བྱ་སྟེ། རྟགས་ཀྱི་བསྒྲུབ་བྱའི་ལྡོག་ཕྱོགས་དེ་ལ་དེའི་དགག་བྱར་བྱས་པའོ། ལམ་
གྱིའམ་བློ་ཡི་དགག་བྱ་ནི། སྒྲིབ་པ་གཉིས་ལྟ་བུ་ལ་འདོད་དེ་དེ་ལྟར་དུ་ཁྱོད་རང་གི་བླ་
མ་ཀུན་རིག་པའམ་དེས་ཀྱང་བཞེད་པར་ཕར་ཕྱིན་གྱི་ཊིཀྐར་གསལ་ལོ། །དེ་ལྟར་ན་
དོན་དམ་ལ་དཔྱོད་པའི་རྟགས་ཀྱི་དགག་བྱ་ནི། །ངེད་ཀྱི་ལུགས་ལ་ཐ་སྙད་དུ་ཡང་གྲུབ་
པར་མི་བཞེད་པས། བདེན་འཛིན་དེར་འོང་དོན་ག་ལ་ཡོད། དེ་བས་ན་ཁྱོད་སྨྲ་བར་
འདོད་ན། ཚིག་གི་བརྗོད་ཚུལ་ཐོག་མར་བསླབ་པར་བྱ་སྟེ། དབུ་མ་པའི་ལུགས་ཀྱི་
དོན་དམ་ལ་དཔྱོད་པའི་རྟགས་ཀྱི་དགག་བྱ་ཕྲ་མོ་ནི། ཞེས་པ་ལྟ་བུའི་ཚིག་སྦྱོར་བསླབ་
པར་བྱའོ། །དེའི་མཇུག་ཏུ་བདེན་པའི་ཚད་ལ་རང་རྒྱུད་པ་རྣམས་ཀྱིས་བློ་ལ་མ་ལྟོས་
པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པ་ཅིག་ཡོད་ན། ཞེས་བྲིས་སྣང་བ་འདི་
ལ། རྗེའི་བཞེད་པ་སྐྱར་བའི་ལུགས་སུ་སྣང་ནའང་ཚིག་གི་བརྗོད་ཚུལ་ཧ་ཅང་ལྷོད་པས།
ཁྱོད་རང་གི་ཚིག་འདི་ཉན་པ་པོ་དག་གིས་ཀྱང་རྗེའི་བཞེད་པའི་གནད་ཇི་ལྟར་ཡིན་པ་
ཐོག་མར་གོ་མི་ནུས་ཤིང་། དེ་མ་གོ་ན་ཁྱོད་རང་གིས་སུན་འབྱིན་འཕངས་པ་རྣམས་
གང་དུ་སོང་ཡང་རྟོགས་མི་ནུས་པས། ཐོག་མར་རྗེས་ཇི་ལྟར་ཞལ་གྱིས་བཞེས་པའི་
ཚུལ་ཁོ་བོས་དམིགས་ཕྱེད་པར་བརྗོད་ཀྱི། འདོད་ན་རྣ་བ་བླགས་ཏེ་ཉན་པར་གྱིས་ཤིག་
དེ་ལ་ཐལ་རང་གཉིས་ཀའི་གཞུང་ཆེ་ཆུང་རྣམས་སུ། བདེན་པར་མེད། ངོ་བོ་ཉིད་
ཀྱིས་མེད། དེ་ཁོ་ནར་མེད། །ཅེས་སོགས་དགག་བྱ་ཕྲ་མོ་འགོག་པའི་སྐབས་ཐམས་



གཞན་ལུགས་བརྗོད་པ་མི་མཁས་པ་བསྟན་པ། 8 2 ཁ་པས་ག་ 1:|:21:21:12
ཅད་དུ་ཡང་ཡང་འབྱུང་མོད། ཇི་ཙམ་ལ་བདེན་གྲུབ་ཏུ་འཇོག་པའི་བདེན་པར་གྲུབ་
ཚད་གསལ་པོར་བཟུང་བ་ཆེས་ཤིན་ཏུ་ཉུང་ཞིང་། ཐལ་འགྱུར་བའི་ལུགས་ནི། བཞི་
བརྒྱ་བའི་འགྲེལ་བར། དེ་ལ་བདག་ཅེས་བྱ་བ་ནི། །ཞེས་པས་གོ་ནུས་པ་ཙམ་ཞིག་
འབྱུང་ཡང་། །ད་དུང་དེ་ལ་ཞིབ་ཆའི་འཆར་ཚུལ་ཅུང་ཟད་དགོས་པ་འོག་ཏུ་འཆད་
རང་རྒྱུད་པའི་ལུགས་ཀྱི་དགག་བྱ་ཕྲ་མོའི་ངོས་འཛིན་རང་རྒྱུད་གྱི་གཞུང་
འགྲེལ་གང་དུའང་གསལ་པོར་ཐོན་པ་མ་བྱང་བས། དབུ་མ་སྣང་བར། དེའི་ཕྱིར་དེ་
དག་གིས་བསམ་པའི་དབང་གིས་དངོས་པོ་བརྫུན་པའི་ངོ་བོ་ཐམས་ཅད་ནི་ཀུན་རྫོབ་ཏུ་
ཡོད་པ་ཁོ་ནའོ། །ཞེས་ཀུན་རྫོབ་ཏུ་ཡོད་ཚུལ་བཤད་པས། རེ་ཞིག་དེའི་འགལ་ཟླ་དོན་
དམ་པ་གྲུབ་ཚད་ཀྱང་འདི་ལྟ་བུ་ཞིག་བཞེད་དོ་ཞེས། རྗེ་ཉིད་ཀྱིས་དང་པོར་དབུ་མ་སྣང་
བའི་ཚིག་ལ་འབྲུ་བསྣན། དེ་རྗེས་རང་རྒྱུད་པ་རྣམས་ཀྱི་སྒྱུ་མ་དཔེར་བྱེད་ལུགས་དང་
ལེགས་པར་གུང་བསྒྲིགས་པ་ན། དང་པོར་འོལ་སྤྱི་ཙམ་བརྗོད་པའི་ཚེ། བློ་ལ་སྣང་
བའི་དབང་གིས་གཞག་པ་མིན་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པ། །ཞེས་
གསུངས་པ་དང་། ཕྱིས་བློ་དེ་ཡང་གང་སྙམ་ན། བློ་གནོད་མེད་ལ་བྱའི། བློ་གང་
ཡིན་ལ་མི་བྱ་བར་གསུངས་ཤིང་། བློ་གནོད་མེད་ཀྱི་དོན་ཡང་འཕྲལ་གྱི་འཁྲུལ་རྒྱུས་
མ་བསླད་པས་དོན་གང་ཡིན་པ་དེ་ཉིད་ལ་མ་འཁྲུལ་བའི་བློ་ལ་འདོད་པར་གསུངས་ཏེ།
དེ་ལ་མ་འཁྲུལ་བའི་དོན་ཡང་། དོན་དེའི་རང་ངོས་ཀྱི་སྡོད་ལུགས་ལྟར་བློ་དེ་འཇལ་
ནུས་པ་ལ་འདོད་པར་སྣང་ངོ་། དེ་ལྟར་ན་རང་རྒྱུད་པ་རྣམས་ཀྱིས་བུམ་པ་ལྟ་བུ་ཐ་སྙད་
དུ་ཡོད་པའི་གོ་དོན། བུམ་པའི་ཡུལ་རང་གི་ཐུན་མོང་མིན་པའི་སྡོད་ལུགས་ལྟར་འཇལ་
ནུས་པའི་བློ་དེ་ཉིད་ལ་སྣང་བའི་དབང་གིས་ཡོད་པར་བཞེད་པས། བུམ་པ་བློ་དེས་ཕར་



གཞན་ལུགས་བརྗོད་པ་མི་མཁས་པ་བསྟན་པ།
མ་བཞག་གོང་ནས་ད་གཟོད་བློ་དེས་འཇལ་རྒྱའི་བུམ་པ་རང་ངོས་ཀྱིས་སྡོད་ལུགས་ཤིག་
དང་པོ་ཉིད་ནས་ཡོད་པར་བཞེད་པས། བུམ་པ་རང་ངོས་ནས་གྲུབ་པ་དང་རང་བཞིན་
གྱིས་གྲུབ་པ་དང་རང་གི་མཚན་ཉིད་ཀྱིས་གྲུབ་པ་སོགས་སུ་བཞེད་པའི་གནད་ནི་དེ་ལྟར་
ཡིན་ནོ། །ཐལ་འགྱུར་པ་རྣམས་ཀྱིས་ཀྱང་བུམ་པ་བློ་ཞིག་ལ་སྣང་བའི་དབང་གིས་ཡོད་
པར་ལོས་འཇོག་སྟེ། རྟོག་པས་བརྟགས་པའི་དབང་ཙམ་གྱི་བུམ་པ་འཇོག་ནུས་པར་
བཞེད་པའི་ཕྱིར་རོ། །དེ་ལྟ་ན་ཡང་རང་རྒྱུད་པ་ལྟར་བུམ་པ་རང་ཉིད་ཀྱི་སྡོད་ལུགས་
ལ་མ་འཁྲུལ་བའི་བློ་གནོད་མེད་ཁོ་ནས་ཡོད་པར་འཇོག་མི་དགོས་ཏེ། བུམ་པའི་སྡོད་
ལུགས་ལ་འཁྲུལ་བའི་བློས་ཀྱང་བུམ་པ་ཡོད་པར་འཇོག་ནུས་པའི་ཕྱིར་རོ། དེ་ལྟ་བུའི་
གནད་ཀྱིས་རང་རྒྱུད་པས་ཚུར་མཐོང་གི་བུམ་འཛིན་ཚད་མ་ལྟ་བུ་ནི་རང་གི་གཞལ་བྱ་
བུམ་པ་དེ་ཉིད་ལ་མ་འཁྲུལ་བ་ཞིག་དགོས་པ་དང་། ཐལ་འགྱུར་བས་ནི་ཚུར་མཐོང་
གི་བུམ་འཛིན་ཚད་མ་བུམ་པ་ལ་མ་འཁྲུལ་བ་གཏན་མི་རྙེད་པས། ཁྱོད་ཚུར་མཐོང་
གི་ཤེས་པ་ཡིན་ན་རང་ཡུལ་ལ་མ་འཁྲུལ་བ་བུད། ཅེས་དམ་བཅའ་བར་སྣང་ངོ༌། །དེའི་
ཕྱིར་ཐལ་རང་གཉིས་ཀས་ཀྱང་བུམ་པ་ལྟ་བུའི་གཞལ་བྱ་མཐའ་དག་རང་འཇལ་བྱེད་
ཀྱི་ཚད་མས་ངེས་པར་འཇོག་དགོས་པར་ལོས་འདོད། འོན་ཀྱང་ཚད་མ་དེ་ཉིད་ཡུལ་
དེའི་སྡོད་ལུགས་ལ་འཁྲུལ་བཞིན་དུ་ཡུལ་དེ་འཇལ་ནུས་པ། ཐལ་འགྱུར་བ་མ་གཏོགས་
དེ་མན་ཆད་ཀྱིས་འཇོག་མི་ཤེས་པས། ཇི་ཙམ་ལ་ཐ་སྙད་དུ་ཡོད་པར་འཇོག་པའི་འཇོག་
མཚམས་ལ་ཡེ་མི་འདྲ་བས། ཆོས་ཅན་མཐུན་སྣང་དུ་གྲུབ་པ་མེད་པར་གསུངས་པ་
སོགས་ཀྱང་གནད་ཕྲ་མོ་དེ་ལྟ་བུ་ཡོད་པ་སོགས་ལ་དགོངས་པ་གཏད་དོ། དེས་ན་ཁོང་
ཀྱིས་རྗེའི་བཞེད་པ་གསལ་པོར་སྐྱོར་འདོད་ན། རང་རྒྱུད་པས་བུམ་པ་ལྟ་བུའི་སྟེང་དུ་
བློ་མ་འཁྲུལ་བ་ལ་སྣང་བའི་དབང་གིས་གཞག་པ་མིན་པར་ཡུལ་རང་གི་སྡོད་ལུགས་ཀྱི་



གཞན་ལུགས་བརྗོད་པ་མི་མཁས་པ་བསྟན་པ། 10 །
ངོས་ནས་གྲུབ་པ་ཅིག་བྱུང་ན་བུམ་པ་བདེན་གྲུབ་ཏུ་འདོད། །ཅེས་པ་ལྟ་བུའི་གོ་བ་དམིགས་
ཕྱེ་བའི་གསལ་སིང་ངེ་བའི་ཚིག་གིས་སྨྲས་ན། ཉན་པ་པོས་ཀྱང་རྗེ་ཙོང་ཁ་པའི་བཞེད་
ཚུལ་གསལ་པོར་ཁོང་དུ་ཆུད་ནུས་པས། ཁྱོད་རང་གི་སུན་འབྱིན་རྣམས་ཀྱང་ཁས་ལེན་
ལ་ཇི་ལྟར་འགྲོ་ཚུལ་སོགས་གསལ་པོར་གོ་བར་འགྱུར་ལ། བློ་ལ་མ་ལྟོས་པར་ཡུལ་
རང་གི་ཞེས་སོགས་ཧ་ལེ་ཧོ་ལེའི་བརྗོད་ཚུལ་རྩིང་པོས་ཁྱེད་རྣམས་ཀྱི་ཆེ་བའི་དེ་ཉིད་སྟོན་
པ་ལ་མ་འཇུག་ཅིག །ཡང་དེའི་མཇུག་ཏུ། ཐལ་འགྱུར་བ་རྣམས་ཀྱིས་ནི། རང་རྒྱུད་
པའི་དགག་བྱར་བྱེད་པ་ནི་དགག་བྱ་རགས་པ་ཡིན་ལ། ཕྲ་བ་ནི་བཏགས་དོན་བཙལ་
བའི་ཚེ་རྙེད་པ་ཅིག་ཡོད་ན་བདེན་པར་གྲུབ་པའི་ཚད་ཡིན་པས། །ཞེས་བྲིས་སྣང་བ་
འདི་ཡང་། ཁྱོད་རང་གི་བློ་གྲོས་ཧ་ཅང་རྩིང་པོ་ལ་གོ་བ་ཧྲབ་ཧྲབ་གཅིག་ཤར་བ་དེ་ཉིད་
རྗེའི་བཞེད་པར་འདག་སྙམ་དུ་ཐོམ་རྒྱག་གིས་བརྗོད་པར་སྣང་བས། རྗེས་བཞེད་མི་
བཞེད་ཇི་ལྟར་ཡིན་བལྟ་བར་བྱའི། རྣམ་དཔྱོད་ཀྱི་འཇུག་པ་དེ་བས་ཅུང་ཟད་ཕྲ་ཙམ་
དུ་གྱིས་ལ་ཉོན་ཅིག དེ་ལ་དབུ་མ་ཐལ་རང་གཉིས་ཀས་ཀྱང་གཟུགས་ནས་རྣམ་མཁྱེན་
གྱི་བར་ཆོས་ཐམས་ཅད་ཐ་སྙད་བཏགས་ཙམ་གྱི་ཐ་སྙད་ལ། མ་བརྟགས་མ་དཔྱད་
པའི་ཚེ་བསྙོན་མེད་དུ་གྲུབ་པ་དང་། ཐ་སྙད་བཏགས་ཙམ་དེས་མ་ཚིམ་པར་བཏགས་
དོན་བཙལ་བའི་ཚེ་གཏན་མེད་རྙེད་པར་བཞེད་པ་ལ་ཁྱད་པར་མེད་དེ། །ཇི་ལྟར་སྣང་
བ་འདི་ཁོ་ན། །ཀུན་རྫོབ་གཞན་ནི་ཅིག་ཤོས་སོ། །ཞེས་པ་ལྟར་དང་། ཁྱོད་རང་གིས་
ཀྱང་འོག་ཏུ། མ་བརྟགས་གཅིག་པུར་ཉམས་དགའ་བ། །ཞེས་བྲིས་པ་ལྟར་རོ། །དེ་
ལྟ་ན་ཡང་ཇི་ཙམ་ལ་ཐ་སྙད་བཏགས་པར་འཇོག་པ་དང༌། ཇི་ཙམ་ནས་བཏགས་དོན་
བཙལ་བར་འཇོག་པའི་འཇོག་མཚམས་ཡེ་མི་འདྲ་སྟེ། ཐལ་འགྱུར་བས་ནི་བུམ་པའི་
རྡུལ་རྫས་བརྒྱད་ཚོགས་ཙམ་ལ་བུམ་པ་ཞེས་མིང་གི་ཐ་སྙད་བསྙོན་མེད་དང་། རྟོག་
།
།



གཞན་ལུགས་བརྗོད་པ་མི་མཁས་པ་བསྟན་པ།
པས་དེ་ལྟར་བཏགས། ཙམ་དེ་ཉིད་ཀྱིས་བུམ་པ་ཐ་སྙད་དུ་མ་བཏགས་མ་དཔྱད་པར་
གྲུབ་པ་ཞེས་བྱ་ཞིང་། རྡུལ་རྫས་བརྒྱད་ལ་བུམ་པ་ཞེས་བཏགས་ཙམ་དེས་མ་ཚིམ་པར།།
བཏགས་པའི་དོན་གྱི་བུམ་པ་དེ་ཅི་འདྲ་ཞིག་ཅེས་དཔྱོད་པ་ན། བཏགས་དོན་བཙལ་བར་
སོང་ལ། རང་རྒྱུད་པས་ནི་བུམ་པ་མ་བཏགས་མ་དཔྱད་པར་གྲུབ་ཅེས་པའི་དོན། བཤད་
མ་ཐག་པ་ལྟར་རྡུལ་རྫས་བརྒྱད་ཀྱི་སྟེང་དུ། བུམ་པ་རང་གི་སྡོད་ལུགས་ལ་མ་འཁྲུལ་
བའི་བློ་ཞིག་ལ་སྣང་བའི་དབང་གིས་བུམ་པ་བཞག་པ་ནི། ཐ་སྙད་དུ་ཡོད་པའི་དོན་དང༌།
དེ་ཙམ་གྱིས་ཀྱང་མ་ཚིམ་པར་ད་དུང་བུམ་པ་རང་གི་སྡོད་ལུགས་ཀྱི་ངོས་ནས་ཇི་ལྟར་
གྲུབ་དཔྱོད་ན་བཏགས་དོན་བཙལ་བར་སོང་བས། ཐལ་འགྱུར་བས་འདོད་པ་ལྟར་གྱི་
བཏགས་དོན་འཚོལ་ལུགས་དེ་ལྟར་བཙལ་བའི་ཚེ་བུམ་པ་རྙེད་རྒྱུ་ཞིག་ཡོད་པ་དང་། རང་
རྒྱུད་པ་རང་གིས་འདོད་པའི་བཏགས་དོན་འཚོལ་ལུགས་དེ་ལྟར་དུ་བཙལ་བའི་ཚེ། ཅུང་
ཟད་ཀྱང་མ་རྙེད་པར་འདོད་པའི་ཕྱིར་ན། རང་རྒྱུད་པས་ཀྱང་ཁོ་རང་གི་ལུགས་ཀྱི་
བཏགས་དོན་བཙལ་བའི་ཚེ་རྙེད་རྒྱ་ཞིག་བྱང་ན་རྟགས་ཀྱི་དགག་བྱ་ཕྲ་མོར་འདོད་པས།
ཁྱོད་ཀྱིས་ཕྲ་བ་ནི་བཏགས་དོན་བཙལ་བའི་ཚེ་རྙེད་པ་ཅིག་ཡོད་ན། །ཞེས་རྗེའི་ལུགས་
བཀོད་པ་ནི་ཁྱོད་རང་གིས་དབྱེ་བ་མ་ཕྱེད་པའི་གཏམ་མོ། །དེས་ན་ཁྱོད་ཀྱིས་རྗེའི་བཞེད་
པ་གསལ་པོར་སྐྱོར་འདོད་ན། ཐལ་འགྱུར་བས་མིང་གི་ཐ་སྙད་ཀྱིས་ཕར་བཏགས་ཙམ་
གྱིས་མ་ཚིམ་པར། ཡུལ་རང་གི་སྡོད་ལུགས་ཀྱི་ངོས་ནས་གྲུབ་རྒྱུ་ཞིག་བྱུང་ན། རྟགས་
ཀྱི་དགག་བྱ་ཕྲ་མོར་འདོད་ཅེས་བརྗོད་པ་ལ་འབད་པར་བྱའོ། །ཡང་དེའི་མཇུག་ཏུ། །
བདེན་པ་བཀག་ཙམ་གྱི་སྟོང་ཉིད་མེད་དགག་དེ་ཉིད་དབུ་མའི་ལྟ་བ་མཐར་ཐུག་ཡིན་ཞིང་།
ཞེས་བྲིས་པ་ནི། ཁྱོད་རང་མཚང་ལ་བརྒྱུད་ནས་བརྒྱུད་དུ་ཡོད་པའི་བློ་རྩིང་དང་ཧམ་
པ་སྦྲགས་པའི་ཕོ་སྒྲོབ་དེ་ཉིད་སླར་འོངས་པ་སྟེ། རྗེ་བླ་མའི་ལུགས་ཀྱི་དབུ་མའི་ལྟ་བ་



གཞན་ལུགས་བརྗོད་པ་མི་མཁས་པ་བསྟན་པ། 12 ཁོ
ཞེས་པ་ནི། བདེན་མེད་རྟོགས་པའི་བློ་ལ་ཟེར་གྱི། དེའི་ཡུལ་བདེན་མེད་མེད་དགག་
དེ་ཉིད་དབུ་མའི་ལྟ་བར་བྱིས་པ་གཞོན་ནུའི་ཚུལ་བསྟན་པའི་སྐབས་ནས་ཀྱང་ཞལ་གྱིས་
བཞེས་མ་མྱོང་ངོ༌། །དེ་བཞིན་དུ་རྒྱལ་བ་བྱམས་པས་ཀྱང་བཞེད་དེ། །འདི་ལ་བསལ་
བྱ་ཅི་ཡང་མེད། །གཞག་པར་བྱ་བ་ཅུང་ཟད་མེད། །ཅེས་གཞིའི་གནས་ལུགས་གཏན་
ལ་ཕབ་ནས། །ཡང་དག་ཉིད་ལ་ཡང་དག་ལྟ། །ཞེས་གནས་ལུགས་དེ་བསྒོམས་པའམ་
རྟོགས་པའི་བློ་ལ་དབུ་མའི་ལྟ་བར་གསུངས་པ་ལྟར་རོ། །
་་ མདོར་ན་གཞིའི་གནས་ལུགས་ཕྲ་མོ་རྟོགས་པའི་བློ་ལ་དབུ་མའི་ལྟ་བ་ཟེར་
བ་ཡིན་གྱི། ཡུལ་སྟོང་ཉིད་ལ་དབུ་མའི་ལྟ་བར་ཤེས་ལྡན་དག་མི་བརྗོད་དོ། དེ་ལྟ་ན་
ཡང༌། ཁྱོད་རང་མཐའ་བྲལ་གྱི་སྟོང་ཉིད་དེ་ཀ་དབུ་མའི་ལྟ་བར་འདོད་ན། ཁྱོད་རང་
ལ་གྲགས་པའི་ཡོད་མེད་སོགས་ཀྱི་མཐའ་བཞི་པོ་མཐར་འཛིན་གྱི་ལྟ་བར་ཐལ། མཐའ་
བཞི་དང་བྲལ་བའི་སྟོང་ཉིད་དེ་དབུ་མའི་ལྟ་བ་ཡིན་པའི་ཕྱིར། འདོད་ན་དེ་འདྲ་བའི་
མཐའ་བཞི་པོ་ཆོས་ཅན། ཁྱོད་མཐར་འཛིན་གྱི་ལྟ་བ་མ་ཡིན་པ་ཐལ། ཁྱོད་གཞི་མ་
གྲུབ་པའི་ཕྱིར། རྟགས་གསལ་ཁས་བླངས། ལན་མཐའ་དང་མཐར་འཛིན་གྱི་དབྱེ་
བ་མི་ཕྱེད་པ་ཁྱོད། སྒྲ་རྟོག་པ་དེ་ཉིད་སྒྲ་རྟག་འཛིན་གྱི་ལྟ་བ་ཡིན་ཞེས། ངོ་ཚ་བའི་
གནས་ལ་ཡ་ང་བ་མེད་པར་ཁྱོད་རང་གི་འཁོར་རེ་བ་འཆའ་བ་དེ་རྣམས་ཀྱི་དབུས་སུ་
སྒྲོགས་ཤིག །ཁ་ནས་ཐོན་ཚད་དང་ཡིད་ལ་དྲན་ཚད་ཐམས་ཅད་མཐའ་ཡིན་ནོ་སྙམ་
དུ་སེམས་པ་ཁྱོད་ལ་འདི་འདྲ་བའི་མཐའ་གཉིས་སུ་ལྷུང་བ་མང་དུ་འབྱུང་བར་འགྱུར་
རོ། ཡང་དེའི་མཇུག་ཏུ། །བདེན་པ་བཀག་ཙམ་གྱི་སྟོང་ཉིད་དེར་མངོན་པར་ཞེན་པ་
ནི་དགག་ཏུ་མི་རུང་སྟེ། དེ་ཡུལ་གྱི་གནས་ལུགས་རྟོགས་པའི་བློ་ཡིན་པའི་ཕྱིར་། །ཞེས་
བྲིས་པ་ནི། རྗེའི་གསུང་གི་དོན་ལ་སྐྱོན་མི་འདུག་པར་མཐོང་ཡང་། ཁྱོད་རང་རྦད་



གཞན་ལུགས་བརྗོད་པ་མི་མཁས་པ་བསྟན་པ། 13 པ་ དང་ བར་ བ་དང་། །ནད པས་ཆོ| །
མཁན་གྱི་སྦྱིན་བདག་དང་འཁོར་དེ་རྣམས་ཀྱི་མདུན་སར་ཁྲོམ་ཤོགས་ཀྱི་ཧད་ཧུད་ལང་
ན་རྩིས་ཁར་འགྲོ་སྙམ་དུ་བསམ་ནས་སྨྲས་པ་སྟེ། སྟོང་ཉིད་ལ་མངོན་པར་ཞེན་པའི་
མངོན་ཞེན་དེས། ཡུལ་གྱི་གནས་ལུགས་རྟོགས་པར་རྗེ་བླ་མས་ཁྱོད་ལ་ལྐོག་གཏམ་དུ་
གསུངས་ན་མ་གཏོགས་གསུང་བའི་གོ་སྐབས་ག་ལ་ཡོད། བདེན་པར་མེད་སྙམ་དུ་འཛིན་
པའི་བློ་ཡང་དག་པར་རྫོགས་པའི་སངས་རྒྱས་ཡང་ཡོད་མོད་ཀྱི། །དེ་འདྲ་ལ་མངོན་
པར་ཞེན་པ་ག་ལ་ཟེར། བློས་ཡུལ་འཛིན་པ་དང་རྟོགས་པ་ཙམ་མངོན་སུམ་རྟོག་བྲལ་
རྣམས་ལ་ཡོད་མོད་ཀྱི། ཡུལ་ལ་མངོན་པར་ཞེན་པ་ག་ལ་ཡིན། །ཁྱེད་རང་མཚང་
གི་ཞེན་བྱེད་རྟོག་པ་ཁོ་ནར་ཟད། །ཅེས་པ་དེ་ཡང་བརྗོད་དམ། ཅི་སྟེ་དེར་འཛིན་པ་
དང་དེར་ཞེན་པ་ཁྱད་པར་ཡོད་མེད་སྙམ་དུ་ད་དུང་ནན་སྐྱེད་ན། མྱུ་གུ་བདེན་མེད་དུ་
རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེས་མྱུ་གུ་བདེན་མེད་དུ་མི་འཛིན་
པར་ཐལ། དེས་མྱུ་གུ་བདེན་མེད་དུ་ཞེན་པ་མེད་པའི་ཕྱིར། རྟགས་ཐུན་མོང་བ་ཡིན་
ཞིང་། ཁྱབ་པ་ཁྱོད་རང་གིས་ཁས་བླངས། འདོད་ན་མཐོང་ལམ་དེ་དང་མྱ་ག་བདེན་
པར་འཛིན་པའི་བདེན་འཛིན་གཉིས་འཛིན་སྟངས་དངོས་སུ་མི་འགལ་བར་ཐལ། འདོད་
པ་དེའི་ཕྱིར། ཁྱེད་ལྟར་ན་སྟོང་ཉིད་རྟོགས་པའི་མཐོང་ལམ་ལ་འཛིན་སྟངས་མེད་པས་
བློའི་རྣམ་པ་མེད་པར་ཡང་ཁས་ལོང་ལ། གསུང་རབ་ལ་གྲགས་པའི་བརྡ་དང་དོན་ཐམས་
ཅད་ཀྱི་ནང་ནས་རིངས་པར་བུད་ཅིག །གཉིས་པ་ཀུན་རྫོབ་ཀྱི་སྣང་བའི་རྣམ་གཞག་
ཅེས། རྗེའི་ལུགས་ཕྱོགས་སྔ་མར་བརྗོད་པའི་སྐབས་སུ། འདི་ནི་ལྷས་བྱིན་ནོ་འདི་ནི་
ལྷས་བྱིན་གྱི་རྣ་བའོ། །ཞེས་སོགས་ཐ་སྙད་བཏགས་པའི་ཚེ་ན། ཐ་སྙད་དེའི་དབང་
གི་ལྷས་བྱིན་དང་མཆོད་བྱིན་གྱི་རྣ་བ་སོགས་ཡོད་པར་འཇོག་གི །དེ་ལས་གཞན་པའི་
འཇོག་བྱེད་མེད་པ་ནི། ཐ་སྙད་དུ་ཡོད་པའི་དོན་ནོ། །ཞེས་བྲིས་པ་ནི། འོག་ཏུ་ཁྱོད་



གཞན་ལུགས་བརྗོད་པ་མི་མཁས་པ་བསྟན་པ། 14 ས : ་ ་ ་ ་ ་ ་ :: 1:|:།
རང་གིས་འདི་ལ་དགག་པ་བརྗོད་པ་ན། གང་ཟག་སོགས་ཐ་སྙད་དུ་འཇོག་ཅེས་པའི་
ཐ་སྙད་དེ་ཡིན་ན། མིང་གི་ཐ་སྙད་ཁོ་ན་ཡིན་པས་ཁྱབ་ཅེས་པར་གོ་འདུག་པས། འདི་
ཡང་ཁྱོད་ཀྱི་བློ་ཤིན་ཏུ་རྩིང་པ་ཁོ་ནས་ནོངས་པ་ཡིན་ཏེ། དེ་ལ་སྤྱིར་ཐ་སྙད་ཙམ་དུ་ཡོད།
ཅེས་པའི་ཐ་སྙད་ནི། རྗོད་བྱེད་ཀྱི་སྒྲ་དང་ནང་གི་བློ་གཉིས་ཀ་ལ་འཇུག་སྟེ། ད་ལྟ་
ཚད་མ་བ་དག་ལ་སྒྲ་བློའི་ཐ་སྙད་ཅེས་རླུང་ལྟར་གྲགས་པ་དང་འདྲའོ། །དོན་དེ་ལྟར་
ཡིན་པ་ལ་བསམས་ནས། ཐང་སག་པའི་དབུ་མའི་བཤད་སྲོལ་སྔ་མ་རྣམས་ཀྱིས། བུམ་
པ་དང་ཀ་བ་སོགས་བློ་འཁྲུལ་བའི་ངོར་ཡང་ཡོད། སྒྲས་བརྗོད་པའི་ངོར་ཡང་ཡོད་པ་
ཡིན་ལ། དེ་ལ་ཐ་སྙད་དུ་ཡོད་པ་ཞེས་བྱ་སྟེ། བློ་འཁྲུལ་བ་དེ་དང་རྗོད་བྱེད་ཀྱི་སྒྲ་གཉིས་
པོ་ལ་ཐ་སྙད་ཅེས་འཇོག་པའི་ཕྱིར་རོ་སྙམ་དུ་བསམས་ནས། རི་བོ་རྭ་དང་ནམ་མཁའི་
པདྨ་ལ་སོགས་པ་ཡང་ཐ་སྙད་དེ་གཉིས་ཀྱི་ངོར་ཡོད་པས། ཀ་བུམ་དང་རི་བོང་རྭ་ལ་
ཐ་སྙད་དུ་ཡོད་མེད་མཚུངས་ཤིང་། དེ་ཙམ་གྱིས་ཡོད་པའི་གོ་མི་ཆོད་པས། ཁྱེད་ཐ་
སྙད་དུ་ཡོད་པ་ཡིན་ན་ཡོད་པ་ཡིན་པ་བུད་ཅེས་སོགས་དམ་བཅའ་བ་དུས་ཕྱིས་ཀྱི་བར་
དུ་ཡང་མ་ཉམས་པར་སྣང་ལ། ཁྱོད་འདྲ་བའི་ཐང་སག་པའི་རྗེས་འབྲང་སྔར་རྒྱས་ཕྱིས་
རྒྱས་ཅི་ཡང་མེད་པ་ནི་གློ་བུར་དུ་བྱང་བའོ། །་་་་་
1:|ཀ དེས་ན་ལུགས་དེ་རྣམས་ཀྱི་ཐ་སྙད་དུ་ཡོད་པ་དང་ཀུན་རྫོབ་ཏུ་ཡོད་པས་ཡོད་
གོ་མི་ཆོད་པར་འདོད་ལ། རྗེ་བླ་མས་དོན་དམ་དུ་མེད་པས་མེད་པའི་གོ་མི་ཆོད་ཀྱང་།
ཐ་སྙད་དུ་ཡོད་པས་ཡོད་པའི་གོ་ཤིན་ཏུ་ཡང་ཆོད་པར་བཞེད་པས། དེ་པ་རྣམས་ཀྱིས་
ཐ་སྙད་འཇོག་མ་ཤེས་པས་ཆད་མཐར་ལྷུང་ཞིང་། རྗེ་རང་ཉིད་ཐ་སྙད་ཙམ་དུ་ཡོད་
པ་ལ་ཡང་ལས་འབྲས་སོགས་ཀྱི་རྣམ་གཞག་ཚད་གྲུབ་ཏུ་འཇོག་པར་མཛད་པས་ཆད་
མཐའ་ལས་གྲོལ་ལོ། །ཞེས་གངས་ཅན་གྱི་ལྗོངས་ཐམས་ཅད་དུ་རླུང་ལྟར་གྲགས་པ་



:: དཀྱིལ:
གཞན་ལུགས་བརྗོད་པ་མི་མཁས་པ་བསྟན་པ།
15
ལ། ཁྱོད་གཟུགས་ནས་རྣམ་མཁྱེན་གྱི་བར་ཡོད་པར་འཇོག་མི་ཤེས་བཞིན་ད་ཆད་མཐའ་
དང་བྲལ་བ་དང༌། རྗེས་འཁོར་འདས་ཐམས་ཅད་རང་བཞིན་གྱིས་མེད་ཀྱང་ཡོད་པར་
ལེགས་པར་འཇོག་ཤེས་ནས། བུམ་པ་དང་རི་བོང་གི་རྭ་གཉིས་ཐ་སྙད་ད་ཡོད་མེད་
གཏན་མི་མཚུངས་པ་བཞེད་པ་ལ། ཆད་མཐའ་ཡིན་ནོ་ཞེས་འབྱུང་པོས་རྦད་པའི་བསྙོན་
གཏམ་ཡི་གེར་བྲིས་པ་འདི། ཡུལ་ཕྱོགས་དེར་ཁྲིམས་ཡོད་ན་ཆད་པས་བཅད་པའི་རིགས་
སོ། དེས་ན་རྗེའི་ལུགས་ལ་བུམ་པ་དང་སྣམ་བུ་སོགས་མིང་གི་ཐ་སྙད་ཀྱིས་ཕར་གཞག་
ཙམ་མ་གཏོགས་ཡུལ་རང་ངོས་ནས་འཇོག་བྱེད་གཞན་མེད་པས། ཐ་སྙད་ཀྱིས་ཕར་
བཏགས་ནས་ཡོད་པར་བཞག་པ་མ་གཏོགས་པའི་འཇོག་ཚུལ་མེད་པར་བཞེད་པ་ཡིན་
ཏེ། འཇོག་བྱེད་ཀྱི་ཐ་སྙད་ལ་མིང་གི་ཐ་སྙད་མ་གཏོགས་པའི་འཇོག་ཚུལ་མེད་པར་
བཞེད་པ་ཡིན་ཏེ། འཇོག་བྱེད་ཀྱི་ཐ་སྙད་ལ་མིང་གི་ཐ་སྙད་མ་གཏོགས་བློའི་ཐ་སྙད་
མེད་པར་བཞེད་པ་ག་ལ་ཡིན། དེ་བས་ན། ད་དུང་ཁྱོད་ཕྱོགས་སྔ་མའི་ནམ་མ་ལངས་
པར་འདག་པས། རེ་ཞིག་དགག་པའི་ཉི་མ་འཆད་པར་མ་རྩོམ་ཞིག་གོ །འོ་ན་རྗེ་ཙོང་
ཁ་པའི་ལུགས་ལ་བུམ་པ་དང་རི་བོང་གི་རྭ་གཉིས་ཐ་སྙད་དུ་ཡོད་མེད་མི་མཚུངས་པའི་
རྒྱ་མཚན་ཅི་ཡིན་སྙམ་ན། དེ་གཉིས་ཀ་ལ་མིང་གི་ཐ་སྙད་ཕར་བཏགས་ཙམ་དང་རྟོག་
པས་བཞག་ཙམ་དུ་མཚུངས་ཀྱང་། དེ་ཙམ་གྱིས་བུམ་པ་ཐ་སྙད་དུ་ཡོད་པར་འཇོག་
མི་ནུས་པའི་ཁྱད་པར། ཡུལ་དེ་ཀ་གཉིས་ཀྱི་རང་ངོས་ནས་འབྱེད་པར་གཏན་མི་ནུས་
ཤིང་། འཇོག་བྱེད་སྒྲ་བློའི་ཐ་སྙད་གཉིས་ལ་ཐ་སྙད་པའི་བློ་གཞན་གྱི་གནོད་པ་ཡོད་
མེད་ལེགས་པར་ཕྱེ་བའི་སྒོ་ནས་འཇོག་མཚམས་ཤིན་ཏུ་ཕྲ་བ་ཤེས་དགོས་ལ། འདི་
ནི་ཐལ་འགྱུར་བའི་ལྟ་བའི་གོ་དཀའ་ས་མཐར་ཐུག་པ་ཡིན་ཏེ། ཚུལ་འདི་ལྟ་བུའི་མཐའ་
ཞིབ་ཏུ་ཆོད་པ་ཤིན་ཏུ་དཀའ་བས། ཐལ་འགྱུར་བའི་ལྟ་བའི་གནད་མཐར་ཐུག་པ་གོ་



གཞན་ལུགས་བརྗོད་པ་མི་མཁས་པ་བསྟན་པ། 16
བ་ད་ལྟ་སྲིད་མཐའ་ཙམ་དུ་སོང་བ་ཡིན་ནོ་ཞེས་རྗེས་ཡང་ཡང་གསུང་ངོ་། །བཤད་མ་
ཐག་པའི་དོགས་པ་ཕྲ་མོ་འདི་ནི། རྗེའི་རྗེས་འབྲངས་ཕལ་མོ་ཆེས་ཀྱང་འཕྲིག་མ་ཆུད་
ན། ཁྱོད་ལྟ་བུའི་བློ་གྲོས་རྩིང་པོས་གོ་བ་ག་ལ་འོང་། འོན་ཀྱང་འདི་ཙམ་ལ་བརྟེན་ནས་
མང་པོ་ཞིག་ལ་ལྟ་བ་ཕྲ་མོའི་བག་ཆགས་འཇོག་ནུས་པས། ཁ་ཆེམས་རླུང་བསྐུར་གྱི་
ཚུལ་དུ་ཟུར་ཙམ་བརྡ་བསྟན་པ་ཡིན་ཏེ། སྐལ་བ་དམན་པ་རྣམས་སྐྲག་པ་སྐྱེ་བའི་གནས་
ཡོད་དོ། །གསུམ་པ་དེ་དག་ལས་འཕྲོས་པའི་དོན་ཞེས་རྗེའི་བཞེད་པ་བསྐྱར་བའི་སྐབས་
སུ། ཤེས་སྒྲིབ་ནི་འཇུག་འགྲེལ་ད་ཉོན་མོངས་པའི་བག་ཆགས་ཡིན་པར་གསུངས་པས་
ཉོན་མོངས་པའི་བག་ཆགས་དང་ཞེས་བྲིས་པ་ནི། གཞན་གྱི་ཕྱོགས་སྔ་སྐོར་བའི་ཚེ་ད་
ལྟ་འགའ་ཞིག་གིས་ཟོལ་ཐབས་ཀྱིས། ཕ་རོལ་པོའི་བསམ་དོན་མ་རྫོགས་པའི་ཚིག་ཟུར་
གཅིག་བསྐྱར་ནས་དེ་ཉིད་ལ་སུན་འབྱིན་བརྗོད་པའི་ལག་ལེན་བོད་ཀྱི་བསྡུས་གྲྭ་པ་རྣམས་
ལ་འདུག་པ་ལྟར་བྱེད་ན་མ་གཏོགས། ཕ་རོལ་པོའི་བསམ་དོན་གོ་ནས་སྐྱོང་འདོད་ན།
འདི་ལྟར་ཡིན་ཏེ། རྗེའི་གསུང་དེ་ཉིད་ཀྱི་མཇུག་ཙམ་དུ། ཉོན་མོངས་པས་བཞག་པའི་
བག་ཆགས་ལ་ཉོན་སྒྲིབ་ཡིན་པ་དང་ཤེས་སྒྲིབ་ཡིན་པའི་ཆ་གཉིས་ཕྱེ་ནས་གསུངས་པ་
བཞིན་དུ། ཉོན་མོངས་པ་བདེན་འཛིན་གྱིས་བཞག་པའི་བག་ཆགས་ཕྲ་མོ་ཡིན་པ་ལ།
རྐྱེན་དང་ཕྲད་ཀྱང་བདེན་འཛིན་མངོན་གྱུར་བ་སྐྱེད་མི་ནུས་ཤིང་། གཉིས་སྣང་འཁྲུལ་
བའི་ཆ་ཙམ་སྐྱེད་ནུས་པ་དེ་ཉིད་དོ། །ཉོན་མོངས་པའི་བག་ཆགས་ཞེས་པ་ཡང་ཕྱོགས་
སྔ་མའི་བསམ་དོན་མ་རྫོགས་པའོ། །ཡང་དེའི་མཇུག་ཏུ། མཐོང་ལམ་མ་ཐོབ་གོང་
དུ་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་ཟིན་རྒྱུན་ལྡན་དུ་སེམས་པར་
བྱས་པས། ཞེས་སོགས་བྲིས་སྣང་བ་འདི་ལའང་། མངོན་པ་ནས་བཤད་པ་ལྟར་གྱི་
རགས་པའི་མི་རྟག་སོགས་བཅུ་དྲུག་མཐོང་ལམ་མ་ཐོབ་གོང་དུ་ཡང་མངོན་སུམ་དུ་རྟོགས་



སུན་འབྱིན་བརྗོད་པ་མི་མཁས་པར་བསྟན་པ། 17 །
པ་ཡོད་པར་ཞལ་གྱིས་བཞེས་པ་དང་། ཕྲ་བའི་མི་རྟག་སོགས་བཅུ་དྲུག་མངོན་སུམ་
དུ་རྟོགས་ལ་སོ་སྐྱེ་ལ་མེད་པའི་ཁྱད་པར་བླ་མ་ཉིད་ཀྱིས་དབྱེ་བ་ཡང་ཁྱོད་ཀྱི་རྣ་བར་ཡོད་
པ་བྱེད་དགོས་པར་ཡོད་དོ། དེ་ལྟ་ན་འདི་ཡན་ཆད་དུ་གཞན་གྱི་ལུགས་ཀྱི་ཕྱོགས་སྔ་
སྐྱོར་འདོད་ཀྱང་སྐྱོར་ལུགས་མ་ཤེས་པ་དང་། ཕ་རོལ་པོའི་བསམ་དོན་མ་གོ་བ་དང་།
བསྙོན་གཏམ་གྱིས་ཧོང་བྱས་པའི་ཚུལ་རྣམས་རགས་པ་ཙམ་ཞིག་བརྗོད་ཟིན་ཏོ། །འདིར་
སྨྲས་པ། གཞུང་ལུགས་ལྟ་ལ་ཞིབ་ཏུ་མ་སྦྱངས་པར། ། བླུན་པོའི་གྲོང་ཚིག་སྨྲ་བ་ལྷུར་
བླངས་པས། །གཞན་གྱི་འདོད་པ་བརྗོད་པའང་མི་ཤེས་པར། །དགག་བསྒྲུབ་གྲ་ལ་
རིངས་པར་འཇུག་པ་མཚར། །བསྡུ་བའི་ཚིགས་སུ་བཅད་པའོ། །ཀཱ་ཡེ་ལེགས་པར་
ལྟོས་ཤིག་ཤེས་ལྡན་དག །རང་ཚིག་སྔ་ཕྱི་འགལ་བའི་ལྟག་ཆོད་ཀྱིས། །གཞན་ལུགས་
འགོག་པའི་ངལ་བ་ལྷུར་ལེན་པ། །སྤྲང་སློང་རང་གི་དབྱུག་པས་བྲབ་པར་བྱ།། །།
དེ་ལ་སུན་འབྱིན་བརྗོད་པ་མི་མཁས་པར་བསྟན་པ།
གཉིས་པ་དེ་ལ་སུན་འབྱིན་བརྗོད་པ་མི་མཁས་པར་བསྟན་པ་ལ་གཉིས། རེད་མདའ་
བ་སུན་འབྱིན་པ་མི་འཐད་པར་བསྟན་པ་དང༌། རྗེ་ཙོང་ཁ་པ་སུན་འབྱིན་པ་མི་འཐད་
པར་བསྟན་པའོ། །
དང་པོ་ནི་དེ་ལ་ཁྱེད་ཀྱིས་དོལ་པོ་བ་ལ་རེད་མདའ་བས་དགག་པ་བརྗོད་ཚུལ་
རྣམས་བྲིས་ཟིན་པའི་འོག་ཏུ། འོན་ཀྱང་འདིའི་ཕྱོགས་སྔ་མ་བརྟགས་ན་འདི་ལྟར་མཐོང་
སྟེ། ཞེས་པ་ནས། བར་སྐབས་སུ། རྗེ་བཙུན་ཤེས་བྱ་ཀུན་རིག་གི་ཞལ་སྔ་ནས་ཀྱང་།
ཞེས་སོགས་དང༌། མཐར་གད་པ་ལ་ཐུག་ཀྱང་ལོག་མི་ཤེས་པའོ། །ཞེས་པའི་བར་



1:|:ཀ་པ་ 1 1:|1:|:
སུན་འབྱིན་བརྗོད་པ་མི་མཁས་པར་བསྟན་པ།
མང་དུ་བྲིས་པ་རྣམས། དོལ་པོ་བ་དང་རེད་མདའ་བ་གཉིས་ཀྱི་བར་དུ་ཁྱོད་ཀྱིས་བཀའ་
གཟུ་བཏང་བའི་ལུགས་སུ་སྣང་བ་སྤྱིར་ཁོ་བོ་ཅག་རང་ཐོག་ཏུ་མ་བབ་པའི་གནས་ལ། མ་
བཅོལ་པའི་རྟོགས་འབྱོར་བྱེད་པ་འདི་ཤིན་ཏུ་འཛེམ་པ་ཡིན་ཀྱང་། ད་ལན་འཇིག་རྟེན་
ན་མ་འདྲ་དྲགས་ན་བླ་མ་མཚམས་པ་ཡང་ཆིག་དགོད་འཆོར། ཞེས་གྲགས་པ་ལྟར།
ཧ་ཅང་མི་འཚམ་པས། ཅུང་ཟད་བརྡ་གོ་བ་ཙམ་ཞིག་བསྟན་པར་བྱའི། ཁྱེད་ཅག་
དབུས་གཙང་གི་མཚན་ཉིད་པ་རྣམས་དཔང་དུ་བཞུགས་ཤིག །དེ་ལ་དོལ་པོ་བས་ངོ་
བོ་ཉིད་གསུམ་ལས་ཀུན་བརྟགས་དང་གཞན་དབང་མཐའ་དག་བདེན་མེད་དུ་ཁས་བླངས་
པ་དང༌། འདུས་བྱས་ཀྱི་ཆོས་མཐའ་དག་བདེན་མེད་དུ་ཁས་བླངས་པར་ཁྱོད་རང་གིས་
ཀྱང་བཀོད་མ་ཐག་པ་ལྟར་དང་། དབུས་གཙང་གི་མཚན་ཉིད་པ་ཐམས་ཅད་ལའང་
རླུང་ལྟར་གྲགས་པ་འདི་ཀ་ཡིན་ནོ། །ཡང་དོལ་པོ་བས་ཤེས་པ་དང་བདེན་གྲུབ་ཀྱི་གཞི་
མཐུན་ཁས་བླངས་པའི་ཕྱིར་རོ། །ཞེས་པ་ཡང་བྲིས་བཞིན་པ་འདི་ཀ་ཡིན་ནོ། །དེ་
ལྟར་ན་དགྲ་བོ་གང་དུ་འབྲུབ་པའི་འབྲུབ་ཁུང་གྲུ་གསུམ་པ་ཅིག་ལེགས་པར་བཅོས་ནས།
ད་ནི་ལས་ལ་སྦྱར་བར་བྱ་སྟེ། ཁྱེད་རང་བགྲོ་གླེང་ཤེས་པ་རྣམས་གཟིགས་མཛོད་ཅིག
ཤེས་བྱ་ཆོས་ཅན། དོལ་པོ་བས་ཤེས་པ་མཐའ་དག་བདེན་མེད་དུ་ཁས་བླངས་པར་ཐལ།
འདུས་བྱས་ཐམས་ཅད་བདེན་མེད་དུ་ཁས་བླངས་པའི་ཕྱིར་རོ། རྟགས་ཁས་བླངས།
འདོད་ན། དོལ་པོ་བས་ཤེས་པ་ཐམས་ཅད་བདེན་མེད་དུ་ཁས་མི་ལེན་པར་ཐལ། དོལ་
པོ་བས་ཤེས་པ་དང་བདེན་གྲུབ་ཀྱི་གཞི་མཐུན་ཁས་བླངས་པའི་ཕྱིར་རོ། །ཤ་ཏྭཾ་མཱ་ར་
ཡ་ཧཱུྃ་ཕཊ། གཅིག །ཡང་དོལ་པོ་བ་སེམས་ཙམ་པ་དྲག་ཤོས་དེ་ཡིན་ནོ། །ཞེས་བླ་
མ་ཀུན་རིག་གམ་དེའི་ཡང་ལུང་ཁུངས་སུ་དྲངས་པ་འདི་ཁ་ཡིན་ནོ། །དོལ་པོ་བ་ཆོས་
ཅན། །ཁྱོད་ཀྱིས་གཞན་དབང་བདེན་གྲུབ་ཏུ་ཁས་ལེན་པར་ཐལ། ཁྱེད་སེམས་ཙམ་



སུན་འབྱིན་བརྗོད་པ་མི་མཁས་པར་བསྟན་པ། 19 བ་ ༢ པ་ བ དམ དར ལ མ ་
པ་དྲག་ཤོས་དེ་ཡིན་པའི་ཕྱིར། རྟགས་དངོས། ཁྱབ་པ་ཡོད་པར་ཐལ། དབུ་མ་པ་
དྲག་ཤོས་དེ་ཡིན་ན་གཞན་དབང་བདེན་མེད་དུ་ཁས་ལེན་པས་ཁྱབ་པའི་ཕྱིར་རོ། །གནོད་
བྱེད་མཱ་ར་ཡ་ཧཱུྃ་ཕཊ། གོ་བོ་སྨོན་པ་རྨ་མེད་པར་བསད་པའི་རོ་འདི་ལ་ལྟོས་ཤིག་གཞན་
ཡང་རོང་སྟོན་ཤཱཀྱ་རྒྱལ་མཚན་ཞེས་གྲགས་པ། ཤེས་རབ་ཀྱི་ཕ་རོལ་ཏུ་ཕྱིན་པའི་ཚུལ་
ལུགས་གཞན་ལ་འདོམས་པའི་ངལ་བ་མང་དུ་བྱས་པ་དེ་ཉིད། ཁོ་བོ་ཅག་གིས་ཀྱང་
ལེགས་པར་ཤེས་མོད་ད་ཕན་གྱི་བླ་མ་ཀུན་རིག་གམ་དེ་ལ་ཡང་དེ་སྐད་སྨོས་ཤིག །གཞན་
ཡང་སེམས་ཙམ་པ་དབུ་མ་པར་བློ་སྦྱོང་བའི་གནས་སྐབས་ཞེས་སོགས་ཉམས་ལེན་བྱེད་
མྱོང་མྱོང་འདྲ་བའི་གཏམ་ཞིག་བྲིས་འདུག་པ་འདི་ལ། ཁྱོད་དང་བླ་མ་ཀུན་རིག་གཉིས་
ཀ་རྣ་བ་གཏོད་ཅིག །དོལ་པོ་བ་ཆོས་ཅན། ཁྱོད་ཀྱིས་དབུ་མའི་ལྟ་བ་ལེགས་པར་གོ་
བར་ཐལ། ཁྱོད་གཞན་དབང་བདེན་མེད་དུ་ལེགས་པར་རྟོགས་པའི་གང་ཟག་ཡིན་པའི་
ཕྱིར། རྟགས་དངོས་སུ་ཁས་བླངས། ཁྱབ་པ་ནི། ཕྱོགས་ཆོས་ངེས་པའི་དུས་སུ་བདེན་
མེད་ཀྱི་དོན་རྟོགས་པས་དབུ་མའི་ལྟ་བ་སྐྱེས་སུ་ཟིན་ཀྱང་ཞེས་བླ་མ་ཀུན་རིག་གིས་ཁས་
བླངས་ཤིང་། བདེན་མེད་དུ་ཁས་བླངས་པ་ཁྱོད་རང་གིས་ཀྱང་བཀོད་མ་ཐག་པ་ལྟར་
དང་། ཁོ་བོས་ཀྱང་ས་ཆེན་པོ་ཇི་སྲིད་གནས་ཀྱི་བར་དུ་དམ་བཅའོ། །འདོད་ན། ཁྱེད་
ཀྱིས་དབུ་མའི་ལྟ་བ་ལེགས་པར་མ་གོ་བར་ཐལ། ཁྱེད་དངོས་སྨྲ་བ་རྒོལ་བ་ཡིན་པའི་
ཕྱིར། མ་གྲུབ་ན་རྟགས་རེ་ཞིག་སོང་། དེར་ཐལ། ཁྱོད་སེམས་ཙམ་པ་ཡིན་པའི་
ཕྱིར། རྟགས་དངོས་འགལ། སེམས་ཙམ་པ་ཡིན་ན་དངོས་སྨྲ་བ་མ་ཡིན་པ་བུད། འགལ་
འདུའི་ཕུང་པོ་ཆེས་ལྕི་བ་འདི་ཙམ་ཁྱེད་གཅིག་པུས་མི་ཐེག་པས། བླ་མ་ཀུན་རིག་ལའང་
བར་བར་དུ་ཁོལ་ལ་མགྱོགས་པར་འགྲིམས་ཤིག །མི་ཁོ་བོའི་རྣམ་དཔྱོད་འབར་བ་འདིས། །
བདུད་སྐལ་བ་ངན་པའི་སྙིང་ལ་གཟིར། །ཕ་བློ་བཟང་གྲགས་པའི་དབུ་འཕང་བསྟོད།



སུན་འབྱིན་བརྗོད་པ་མི་མཁས་པར་བསྟན་པ། _ 20_
སྐབས་འདིར་ཡང་ཐལ་སྐད་ལན་གསུམ་སྒྲོག །ཅེས་དབྱངས་སུ་བྱའོ། །གཞན་ཡང་།
དོལ་པོ་བ་དང་ཁྱེད་གཉིས་ཀས་མཉམ་གཞག་ལ་ལོང་བའི་སྐབས་དང༌། རྗེས་ཐོབ་ཤན་
འབྱེད་པའི་སྐབས་ཞེས་པའི་ཐ་སྙད་ཐུན་མོང་དུ་ཁས་བླངས་ནས། མགོ་མྱོས་མྱོས་སུ་
རྩོད་ཀྱིན་འདུག་པ། རིགས་ལམ་ལ་ལེགས་པར་བྱང་བའི་མཁས་པས་བརྡ་མ་སྦྱར་ཞིང་།
གཞུང་ལུགས་ཆེན་པོར་ཡེ་མ་གྲགས་པར། འཇིག་རྟེན་ལྐུགས་པ་འགའ་ཞིག་སྨྲ་མི་ནུས་
བཞིན་དུ་ཁ་ཆུས་སྦགས་ཏེ་འབག་འབུག་ལབ་པ་ལྟར། ག་མིན་གོ་མིན་གྱི་ཐ་སྙད་མཉམ་
བཞག་ལ་ལོང་བ་ཞེས་སོགས་ཀྱི་བརྗོད་པ་འདི་ལྟ་བུ། སྐྱག་བྲོ་བའི་གནས་ཡིན་པས་ཐུད་
ཙ་རེ་སོང་ཞིག །ཅེས་ཐལ་མོའི་སྒྲ་བྱའོ། །དེའི་རྗེས་སུ་ཁྱོད་ཀྱིས། རྗེ་བཙུན་གྲགས་
པ་རྒྱལ་མཚན་གྱིས་གལ་ཏེ་དོན་དམ་པར་ཡོད་དོ་ཞེ་ན། འོ་ན་ཡོད་པའི་མཐར་ལྟུང་
བའི་ཕྱིར་དབུ་མའི་ལམ་མ་ཡིན་ནོ། །འོ་ན་ཁྱོད་དོན་དམ་པར་མེད་པར་འདོད་པའི་
ཕྱིར་ཁྱོད་ཀྱང་མེད་པའི་མཐར་ལྟུང་བར་འགྱུར་རོ་ཞེ་ན། ཁོ་བོ་ཅག་དོན་དམ་པར་
མ་གྲུབ་པའི་ཕྱིར་མེད་པར་མི་འདོད་དོ། འོ་ན་ཁྱོད་གང་དུ་འདོད་ཅེ་ན། ཁོ་བོ་ཅག་
ཀུན་རྫོབ་ཏུ་ཇི་ལྟར་གནས་པ་དེ་ལྟར་འདོད་དེ། ཀུན་རྫོབ་ཆད་པའི་མཐའ་ལས་གྲོལ་
ལ། དོན་དམ་པར་གང་དུ་ཡང་མ་གྲུབ་པས་མཐའ་ཐམས་ཅད་ལས་གྲོལ་བས་དབུ་མ་
ཞེས་བྱའོ། ཞེས་གསུངས་པའི་གསུང་ཇི་ལྟ་བ་མཚངས་པར་འདོད་པའི་རྒོལ་བ་འགའ་
ཞིག་གི་ངོར་དྲངས་འདུག་པ། འདི་ནི་ལེགས་པར་སྨྲས་པ་སྟེ། རྗེ་བཙུན་ཆེན་པོའི་
གསུང་ངག་འདི་བས་ལྷག་པའི་ལྟ་བ་རྣམ་པར་དག་པ། རྗེ་ཙོང་ཁ་པའི་ལུགས་ལ་ཡང་
བརྗོད་དུ་མེད་ཅིང༌། ཁོ་བོ་ཅག་ཀྱང་གསུང་འདི་སྒྲ་ཇི་བཞིན་དུ་ཁས་ལེན་པས། ངེད་
རང་གཉིས་འདི་ཁ་དཔང་དུ་གཞག་སྟེ་ད་ལྟ་ཉིད་དུ་ཤན་འབྱེད་པར་བྱའོ། དེ་ནི་གདོང་
འཛོམ་བྱས་ན་མི་རུང་ངོ་སྙམ་དུ་ཁྱོད་ངོ་མ་འབྱོལ་བར་རེ་ཞིག་སྡོད་ཅིག །གལ་ཏེ་དོན་



སུན་འབྱིན་བརྗོད་པ་མི་མཁས་པར་བསྟན་པ། 21 22 22 178 1 1:
དམ་པར་ཡོད་དོ་ཞེ་ན། འོ་ན་ཡོད་པའི་མཐར་ལྟུང་བའི་ཕྱིར། ཞེས་པས་དོན་དམ་
པར་ཡོང་ར་ཐར་ལྟུང་བར་བསྟན་གྱི། སྤྱིར་ཡོད་ཙམ་གྱིས་ཡོད་མཐར་ལྟང་བར་མི་
བཞེད་པ་ཤིན་ཏུ་གསལ་ལོ། །འོ་ན་ཁྱོད་དོན་དམ་པར་མེད་པར་འདོད་པའི་ཕྱིར་ཞེས་
པ་ནས། མེད་པར་མི་འདོད་དོ་ཞེས་པའི་བར་གྱི། དོན་དམ་པར་མེད་ན་མེད་མཐར་
ལྟུང་བའི་སྐྱོན་མེད་པར་བསྟན་ཏོ། །འོ་ན་ཁྱོད་གང་དུ་འདོད་ཅེ་ན། ཁོ་བོ་ཅག་ཀུན་
རྫོབ་ཏུ་ཇི་ལྟར་གནས་པ་དེ་ལྟར་འདོད་དེ། ཞེས་པ་འདིས། གླེན་པ་ཁྱོད་ཀྱི་མགོ་བོ་
ཚལ་བར་འགས་པར་བྱེད་དེ། ཀན་རྫོབ་ཏ་ཇི་ལྟར་གནས་པ་ཐམས་ཅད་བླ་མ་ཉིད་ཀྱིས་
དེ་ལྟར་འདོད་ཅེས་གསུངས་པས། ཀུན་རྫོབ་ཏུ་དངོས་པོར་ཡོད་པ་དང་མེད་པ་གཉིས་
དང༌། ཀུན་རྫོབ་ཏུ་གཅིག་དང་ཐ་དད་གཉིས་དང་། ཀུན་རྫོབ་ཏུ་རྟག་པ་དང་མི་རྟག་
པ་གཉིས་སུ་འཇོག་པ་ལྟར། བླ་མས་ཀྱང་དངོས་པོ་དང་དངོས་མེད་དང་། གཅིག་
དང་ཐ་དད་དང་། རྟག་པ་དང་མི་རྟག་པ་ལ་སོགས་པ་འདོད་ཅིང་། ཞལ་གྱིས་བཞེས་
པར་བསྙོན་དུ་མེད་པས། ད་ཁྱོད་ལྟར་ན་རྗེ་བཙུན་གྲགས་རྒྱལ་གྱིས་མཐའ་བཞི་ལས་
བླངས་པར་ཐལ། དངོས་པོ་དང་དངོས་མེད་དང་གཅིག་དང་ཐ་དད་དང་རྟག་མི་རྟག་
སོགས་ཁས་བླངས་པའི་ཕྱིར། རྟགས་ཁྱབ་དངོས་སུ་ཁས་བླངས་འདོད་ན་དེ་མ་ཐག་
ཉིད་དུ། རྔོག་ལོ་ཆེན་པོ་དང་རྗེ་བཙུན་ས་སྐྱ་པ་ཁུ་དབོན་དང་མར་པ་དང་མི་ལ་དང་
ཐང་སག་པ་སྔ་མ་རྣམས་དང་། གླེན་པ་ཁྱོད་ཡན་ཆད་ཀྱིས་མཐའ་བཞི་དང་བྲལ་བའི་
མཐའ་བྲལ་ལམ་ཞིག་ཁོང་དུ་ཆུད་ཅེས་ཀུ་ཅོ་ཆེས་ཤིན་ཏུ་ཆེ་བར་མ་བཏོན་ནམ། གླེན་
པ་ཁྱོད་ཀྱིས་ཡོད་པ་དང་མེད་པ་མཐའ་ཡིན། དངོས་དང་དངོས་མེད་མཐའ་ཡིན། གཅིག་
དང་ཐ་དད་མཐའ་ཡིན། རྟག་པ་དང་མི་རྟག་པ་མཐའ་ཡིན། ཞེས་ཐང་སག་པ་སྔ་
མའི་ཚིག་སྒྲོས་ཟུར་མ་ཉམས་པར་ཁས་བླངས་ནས། རྣལ་འབྱོར་གྱི་དབང་ཕྱུག་གྲགས་



སུན་འབྱིན་བརྗོད་པ་མི་མཁས་པར་བསྟན་པ། 22
པ་རྒྱལ་མཚན་གྱིས་ཀུན་རྫོབ་ཏུ་ཇི་ལྟར་གནས་པ་དེ་ལྟར་དུ་ཁོ་བོ་ཅག་བསྙོན་མེད་དུ་ཁས་
ལེན། དེ་མ་བླངས་ན་ཆད་མཐའ་ལས་མི་གྲོལ་ཞེས་པའི་གསུང་ངག་ཁུངས་སུ་འདྲེན་
པ་ནི། སྲོག་འཕྲོག་པར་བྱེད་པའི་གཤེད་མ་རལ་གྲི་གདེངས་པའི་མདུན་དུ་ཕྲག་པ་ཕུད་
དེ། མགོ་བོ་ནན་གྱིས་སྟོན་པ་དང་ཁྱད་པར་ཅི་འདུག །ས་སྐྱ་པས་ཁས་ལེན་རིགས་
པ་ཙམ་ཡོད་ན་ད་ལྟོས་ཤིག །གཞན་ཡང་གླེན་པ་ཁྱེད་ཀྱིས་དོལ་པོ་བ་ལ། རྗེ་བཙུན་
གྲགས་རྒྱལ་གྱིས་རྣལ་འབྱོར་སྤྱོད་པ་རྣམས་ཀྱང་དབུ་མ་པར་འདོད་དེ། ཞེས་སོགས་
ཀྱི་གསུང་ངག་དེ་ཉིད་བཏེག་ནས་མགོ་བོའི་སྟེང་དུ་གཞག་པར་བྱ་སྟེ། ཞེས་སྐད་ཅིག་
སྔ་ལོགས་དེ་ཉིད་དུ་བྲིས་པ་སོར་མོ་ནང་དུ་ཁུག་ལ། ཁོ་བོ་ཅག་ཀུན་རྫོབ་ཏུ་ཇི་ལྟར་གནས་
པ་དེ་ལྟར་འདོད་དེ། ཞེས་པ་འདི་ཁྱོད་རང་གིས་བྲིས་ཚར་འདུག་པ། མི་ཞིག་ལ་འདེགས་
པའི་གྲོགས་ཚོལ་ལ། སྡུག་མགོ་དེའི་སྟེང་དུ་ཞོག་ཅིག །དེ་བས་ན་གླེན་པ་འདི་དང་
འདི་འདྲ་བ་ཤ་སྟག་གིས། སྔོན་ནས་ད་ལྟའི་བར་དུ་ས་སྐྱ་པའི་དྲི་ཙམ་ཡང་མི་བྲོ་བཞིན་
ད། རང་ཉིད་ཀྱི་ལྟ་སྤྱོད་ངན་པས་ཆུ་མ་ཐུབ་དོགས་ཏེ། ས་སྐྱ་པ་ཡིན་ནོ་ཞེས་རྗེ་བཙུན་
གོང་མ་རྣམས་ཁྱི་རྒན་རྒྱ་བོ་ཡན་ཆད་ཀྱི་རྒྱབ་ཏུ་གདན་དྲངས་པས། དབུས་གཙང་གི་
ཕྱོགས་འདིར་ལྷ་སྡེ་མི་སྡེ་ཐམས་ཅད་ཕུང་བའི་གནས་ལ་སྦྱར་བ་འདི། འཇིག་རྟེན་ན་
འབྱུང་པོ་འགའ་ཞིག་གིས་གཟུགས་གཞན་དང་གཞན་དུ་བརྫུ་བར་གྲགས་པ་ལྟར། ས་
སྐྱ་པ་མ་ཡིན་བཞིན་དུ་ས་སྐྱ་པར་བརྫུས་པ་འདི་ཁོ་ན་ལ་ཐུག་པས། ད་ནི་ཁོ་བོ་ཅག་གིས་
སྔགས་དང་ཕྱག་རྒྱས་དགུག་པར་བྱ་སྟེ། ས་སྐྱ་པ་མ་ཡིན་བཞིན་དུ་ས་སྐྱ་པར་རྫུ་བར་
བྱེད་པའི་འབྱུང་པོ་ཁྱོད་ཀྱི་རང་གཟུགས་གང་ཡིན་པ་དེ་རྗེན་པར་སྟོན་ཅིག །ཨོཾ་སུཾ་
བྷ་ནི་སུཾ་བྷ་ཧཱུྃ་ཞེས་སོགས་དྲུག་ཏུ་བརྗོད་པས། རང་གཟུགས་ཇི་ལྟར་ཡིན་པ་བསྟན་ཏེ་
སྐྲག་ཅིང་རིངས་པའི་བན་གཟུགས་ཤིག་འདི་སྐད། བདག་ནི་ས་མིན་དགའ་མིན། ཇོ་



སུན་འབྱིན་བརྗོད་པ་མི་མཁས་པར་བསྟན་པ། 23
མིན་ཕྱག་མིན་གྱི། གོ་བོ་སྨྱོན་པ་ཞེས་བྱ་བ་ཡིན་ནོ་ཞེས་དྲང་པོར་སྨྲས་སོ། །དེ་ལྟར་
ན། ང་རྣལ་འབྱོར་གྱི་དབང་ཕྱུག་འཇམ་དབྱངས་དགའ་བའི་བློ་གྲོས་ཀྱིས་རིགས་པ་
མི་བཟད་ཅིང་འབར་བའི་གནམ་ལྕགས་ཀྱི་རྡོ་རྗེས། ད་ལྟ་ཉིད་དུ་རྡུལ་ཕྲན་ཙམ་ཡང་
མ་ལུས་པར་བཅོམ་པར་འགྱུར་བས། གནས་འདིར་མ་འདུག་པར་རྒྱ་མཚོ་ཆེན་པོའི་
ཕ་རོལ་ཏུ་བུད་ཅིག །སརྦ་བིགྷཱ་གཙྪ། རེད་མདའ་བ་སུན་འབྱིན་མི་འཐད་པར་བསྟན་
ཟིན་ཏོ། །
གཉིས་པ་རྗེ་ཙོང་ཁ་པ་སུན་འབྱིན་པ་མི་འཐད་པར་བསྟན་པ་ནི། ཁྱོད་རང་
གིས་སུན་འབྱིན་བརྗོད་པ་རྣམས། རིམ་པ་བཞིན་དུ་གང་དུ་སོང་ལེགས་པར་བརྟག་
པར་བྱའི། མིག་ཕྱེ་ལ་ལྟོས་ཤིག །དེ་ལ་དང་པོར་དངོས་པོ་ལ་བདེན་པར་འཛིན་པ་
ཉེས་པ་ཐམས་ཅད་ཀྱི་རྩ་བ་ཡིན་པས་ཞེས་སོགས་ཀྱི་སྐབས་སུ། སྟོང་ཉིད་ལ་མངོན་
པར་ཞེན་པ་དགག་བྱ་ཡིན་པར་འདོད་པ་ནི་དབུ་མའི་གཞུང་ལུགས་ལས་འདས་ཏེ། ཞེས་
བྲིས་པ་ནི། རྗེའི་ལུགས་ལ་ཡང་དེ་དེ་བཞིན་ནོ་ཞེས་ཁས་ལེན་མེད་པ་བཤད་ཟིན་པས།
ནམ་མཁའ་སྟོང་པ་ལ་ཐལ་འགྱུར་དེ་འཕེན་རིགས་སོ། དོན་དམ་པའི་བདེན་པ་ནི། གང་
ལ་སེམས་ཀྱི་རྒྱ་བ་ཡང་མེད་ན། ཞེས་པའི་མདོ་ནི་ཁྱོད་མ་སྐྱེས་པའི་སྔ་རོལ་ན་ཐང་
སག་པ་སྔ་མ་རྣམས་ཀྱིས་དྲངས་པ་ལ། རྩ་འཇུག་གི་ཊཱིཀ་ཆེན་གཉིས་ལམ་རིམ་ཆེ་ཆུང་
གཉིས་དྲང་ངེས་རྣམ་འབྱེད་སོགས་འདི་ཙམ་ཞིག་ཏུ་འང་ཁྲོ་ན་ལ་འབྲུ་བསྣན་པ་ཁྱོད་
ཀྱིས་མཐོང་ཡང༌། ཁམས་པའི་ལྡོབ་བྱས་པ་ཡིན་ལས་ཆེ། འགྲེལ་པ་ཚིག་གསལ་ད་
མདོ་འདི་དྲངས་ནས། དེ་ལྟར་རྣམ་པར་རྟོག་པ་མེད་པ་ཡིན་ནོ་ཞེས། སེམས་ཀྱི་རྒྱུ་
བ་ནི་རྣམ་རྟོག་ལ་བྱེད་པར་གསུངས་ལ། དེ་ཡང་སྟོང་ཉིད་རྟོགས་ཙམ་གྱི་དུས་སུ་རྣམ་
རྟོག་གི་རྒྱུ་བ་མེད་ཅེས་པ་གཏན་མ་ཡིན་གྱི། སྟོང་ཉིད་མངོན་སུམ་དུ་རྟོགས་པའི་དུས་



24
སྨན་འཐེན་རྫོང་ལ་མི་མཁས་པརབསར་པ།
ན་གཉིས་སྣང་ཕྲ་མོ་ཡང་ནུབ་པས་རྣམ་རྟོག་གི་རྒྱུ་བ་མེད་པ་ཡིན་ནོ། འཇུག་པར། སེམས་
འགགས་པ་དེ་སྐུ་ཡིས་མངོན་སུམ་མཛད། །ཅེས་པའི་སེམས་འགགས་པའི་དོན་ཡང་
འདི་དང་འདྲ་བར་རྗེ་ཉིད་ཀྱི་འཇུག་ཊཱིཀ་ཏུ་ལྟོས་ལ་གསོལ་བ་ཐོབ་ཅིག །དེ་ལས་གཞན་
དུ་སེམས་མི་རྒྱུ་བ་དང་བློའི་སྤྱོད་ཡུལ་མ་ཡིན་པ་དང་། སྨྲ་བསམ་བརྗོད་མེད་པ་སོགས་
ཀྱི་མདོ་བསྟན་བཅོས་ཀྱི་ཚིག་ཟིན་དེ་ཉིད་ལ། བོད་སྒོམ་བླུན་པོ་སྐྱབས་འཆའ་བ་བཞིན་
དུ། ཁྱོད་ཀྱང་ཚིག་ཟིན་དེ་ཉིད་ལ་འཁྲི་ན། ཕྱོགས་དེའི་མཚན་ཉིད་པ་རྣམས་ལེགས་
པར་དཔང་དུ་བཞུགས་ཤིག །ཡོད་མེད་དངོས་ཀུན་མཁྱེན་པ་ཡི། །ཀུན་མཁྱེན་པས་
ཀྱང་གང་མ་གཟིགས། །ཞེས་ད་ལྟ་བྲིས་པ་འདི་ཀ་ལ། ཡོད་མེད་ཀུན་མཁྱེན་གྱིས་
མ་གཟིགས་པར་ཐལ། ད་ལྟར་ཚིག་ཟིན་དེ་ཉིད་ལ་གནས་འདུག་པའི་ཕྱིར། ཁྱབ་པ་
སོང༌། འདོད་ན། ཀུན་མཁྱེན་གྱིས་དངོས་པོ་མི་མཁྱེན་པར་ཐལ། ཡོད་མེད་གང་
ཡང་མི་མཁྱེན་པའི་ཕྱིར་རོ། །རྟགས་གསལ་ཁས། ཡང་མཚམས་འདི་ཀར་དོན་དམ་
བདེན་པ་མཚན་ཉིད་པ་ནི་སོ་སོ་སྐྱེ་བོའི་བློ་ཡུལ་ལས་འདས་པ། འཕགས་པའི་མཉམ་
གཞག་ཟག་མེད་ཡེ་ཤེས་ཀྱི་གཉིས་སྣང་ནུབ་ཅིང་། ཡོད་མེད་རྟག་ཆད་ལ་སོགས་པའི་
མཐའ་གང་དུ་ཡང་མ་མཐོང་བ་ཉིད་ལ། དོན་དམ་བདེན་པར་གསུངས་པའི་ཕྱིར་རོ།
ཞེས་བྲིས་ནས། དེ་རང་རྒྱུད་པའི་ལུགས་ཁོ་ན་ཡིན་ནོ་སྙམ་ན། འཇུག་པ་དང་སྤྱོད་
འཇུག་དྲངས་ནས། ཐལ་རང་གཉིས་ཀས་བཞེད་པར་བྲིས་པ་འདི་ལ། ཁྱོད་མཚན་
ཉིད་པ་རྣམས་མིག་ལྟོས་ཤིག །ཤེས་བྱ་ཆོས་ཅན། དོན་དམ་བདེན་པ་སོ་སོ་སྐྱེ་བོས་
ཀྱང་རྟོགས་པར་ཐལ། རྟགས་ལ་བརྟེན་ནས་རྟོགས་པའི་ཕྱིར། དེར་ཐལ། སོ་སོ་སྐྱེ་
བོའི་ཚོགས་སྦྱོར་ནས་རྟགས་ལ་བརྟེན་ནས་རྟོགས་པའི་ཕྱིར། རེ་ཞིག་སོང༌། དེར་
ཐལ། བླ་མ་ཀུན་རིག་གིས་ཕར་ཕྱིན་ཊཱིཀྐའི་ཐོག་མ་ཉིད་དུ་རྟགས་ལ་གཞི་ལམ་རྣམ་



སུན་འབྱིན་བརྗོད་པ་མི་མཁས་པར་བསྟན་པ། 25 ། :| ང་ བ་ མ འ ཎ |
གསུམ་སྐྱེ་མེད་དུ་ཤེས་པ་ནི་ཚོགས་སྦྱོར་ན་ཡང་ཡོད་པས། འདི་ནི་ཚོགས་སྦྱོར་ན་ཡུམ་
ཡོད་པར་བསྟན་ཏོ། ཞེས་བྲིས་པའི་ཕྱིར་རོ། །རོང་ཊིཀ་ལ་མི་ཡོད་བྱེད་དགོས་པའི་
དུས་ལ་བབ་འདུག་གོ །གཞན་ཡང་ཁྱོད་ཀྱི་ལོག་རྟོག་མང་པོ་ཞིག་འདིས་ཟློག་ནུས་པར་
སྣང་བས་ཉོན་ཅིག དོན་དམ་བདེན་པ་ཆོས་ཅན། ཁྱོད་སོ་སོ་སྐྱེ་བོས་རྟོགས་པར་
ཐལ། ཁྱོད་གཞི་གྲུབ་པའི་ཕྱིར། གཞི་གྲུབ་ན་སོ་སོ་སྐྱེ་བོས་མ་རྟོགས་པ་བུད། ཡང་
མདོ་བསྟན་བཅོས་ལས། བློའི་ཡུལ་ལས་འདས་པ་དང་བསམ་གྱིས་མི་ཁྱབ་པ་ཞེས་སོགས་
གསུངས་པའི་སྒྲ་ཇི་བཞིན་པ་འདི་ཉིད་ལ་འཆད་ན། འཕགས་པའི་མཉམ་གཞག་ཟག་
མེད་ཡེ་ཤེས་ཡུལ་ལས་འདས་པར་ཐལ། བློ་གང་གིའང་ཡུལ་ལས་འདས་པའི་ཕྱིར།
འདོད་ན། དོན་དམ་བདེན་པ་ཆོས་ཅན། ཁྱོད་ཡུལ་མ་ཡིན་པར་ཐལ། ཁྱོད་ཀྱི་ཡུལ་
ཅན་མེད་པའི་ཕྱིར། རྟགས་ཁས། འདོད་ན་དོན་དམ་བདེན་པ་ཡུལ་ཕུད་ལ་ཁྱོད་སྡོད་
ཅིག །གཞན་ཡང་། ཡོད་མེད་རྟག་ཆད་ལ་སོགས་པའི་མཐའ་གང་དུ་ཡང་མ་མཐོང་
བ་དེ་ཆོས་ཅན། ཁྱོད་དོན་དམ་བདེན་པ་མཚན་ཉིད་པ་མ་ཡིན་པར་ཐལ། མེད་དགག་
ཡིན་པའི་ཕྱིར། ཁྱབ་གསལ་དངོས་སུ་ཁས་བླངས། མ་གྲུབ་ན་རེ་ཞིག་སོང་། དེར་
ཐལ། དགག་བྱ་ཡོད་མེད་སོགས་སུ་མཐོང་བ་བཀག་ཙམ་གྱི་ཆོས་ཡིན་པའི་ཕྱིར། རྟགས་
གསལ་ཁས་བླངས། དགག་བྱ་བཀག་ཙམ་གྱི་གཞི་གྲུབ་ལ་མེད་དགག་མི་ཟེར་ན། མེད་
དགག་ངོ་མི་ཤེས་པར་སྡད་པ་ཙམ་དུ་ཟད་དོ། །ད་ནི་བོད་སྒོམ་བླུན་པོ་འགའ་ཞིག་དང་།
སྔོན་གྱི་དབུ་མའི་བཤད་སྲོལ་བ་འགའ་ཞིག་དང་། གླེན་པ་ཁྱོད་ཡན་ཆད་ལ། དོན་
དུ་འགྱུར་ན་བརྩེ་བས་འདོམས་པར་བྱ་སྟེ། དེ་ལ་སྤྱིར་ཐར་པ་དང་ཐམས་ཅད་མཁྱེན་
པ་དོན་དུ་གཉེར་བའི་གདུལ་བྱ་རྣམས་ཀྱིས། ཐོག་མར་གཞིའི་གནས་ལུགས་བདེན་
གཉིས་ཟུང་འཇུག་གཅིག་ཁྱེར་གཏན་ལ་ཕབ། དེ་རྗེས་ཐབས་ཤེས་ཟུང་འབྲེལ་དུ་གོམས་



སུན་འབྱིན་བརྗོད་པ་མི་མཁས་པར་བསྟན་པ། 26
པར་བྱས་ནས་ཉམས་སུ་བླངས་པས་འབྲས་བུ་མཐར་ཐུག་པའི་ཚེ་ན། ཆོས་སྐུའི་ངང་
ནས་གཟུགས་སྐུའི་སྣང་བ་ཇི་ལྟར་འཚམ་པ་འབད་མེད་ལྷུན་གྲུབ་ཏུ་འབྱུང་བ་ནི་ཐེག་
ཆེན་ལམ་གྱི་སྤྱིའི་ཆིངས་ཡིན་ལ། དེ་ལ་ཐོག་མར་གཞིའི་གནས་ལུགས་ཐོས་བསམ་
གྱིས་ལེགས་པར་གཏན་ལ་འབེབས་པ་ནི། གཙོ་བོར་ལམ་དུ་མ་ཞུགས་གོང་དང་ཞུགས་
ནས་ཀྱང་ཐེག་ཆེན་གྱི་ཚོགས་ལམ་ལྟ་བུ་སོ་སོ་སྐྱེ་བོའི་གནས་སྐབས་སུ་སྔོན་དུ་ངེས་པར་
འགྲོ་དགོས་ཀྱི། ལམ་མཐོན་པོ་ཞིག་ཏུ་མ་སླེབ་བར་དུ་བདེན་གཉིས་ཟུང་འཇུག་གཏན་
ལ་མི་འབེབས་པར། མཐོང་ལམ་ལྟ་བུ་ལམ་མཐོན་པོར་སླེབས་ནས་མཐའ་བྲལ་གྱི་གནས་
ལུགས་ཐོས་བསམ་གྱིས་གསར་དུ་གཏན་ལ་འབེབས་པ་ག་ལ་ཡིན། དེ་ཡང་ལམ་དུ་
མ་ཞུགས་གོང་དུ་མཐའ་བྲལ་ཐོས་བསམ་གྱིས་ལེགས་པར་གཏན་ལ་ཕེབས་པ་ཅིག་ལ་
ནི། དང་པོར་རྟགས་ལ་བརྟེན་ནས་ཡིན་ཀྱང་། ཕྱིས་རྗེས་དཔག་གི་རིགས་རྒྱུན་ཕྱི་
མ་རྣམས་ལ་ངེས་ཤེས་ཟེར་བས། དངོས་སུ་རྟགས་ལ་བརྟེན་པ་ག་ལ་ཡིན། དེ་འདྲ་
ཞིག་གིས་སོ་སོ་སྐྱེ་བོའི་ཚོགས་སྦྱོར་གཉིས་ཀར་ཡང་མཐའ་བྲལ་གྱི་ལྟ་བ་ལེགས་པར་
སྒོམ་པར་བྱེད་ལ། བྱེད་ཚུལ་ཡང་། ཚོགས་སྦྱོར་ན་ནི་ཤས་ཆེར་མཐའ་བྲལ་རྟོགས་
པའི་ངེས་ཤེས་ཀྱི་རྒྱུན་བསྒོམ་བྱུང་དུ་མ་སོང་བ་མང་ལ། ཐེག་ཆེན་སྦྱོར་ལམ་ནས་མཐའ་
བྲལ་གྱི་གནས་ལུགས་མཐར་ཐུག་པ་ཞི་ལྷག་ཟུང་དུ་འབྲེལ་བའི་བསྒོམ་བྱུང་གི་བློས་ཡུན་
རིང་དུ་མཉམ་པར་བཞག་ནས་སྒོམ་ནུས་ཀྱང༌། ད་དུང་ཡང་ཡུལ་དང་ཡུལ་ཅན་གཉིས་
རོ་གཅིག་ཏུ་འདྲེས་པ་ལྟ་བུའི་གཉིས་སྣང་ཕྲ་མོ་མ་ནུབ་པས་མངོན་སུམ་དུ་རྟོགས་པ་ཞེས་
མི་བྱའོ། །དེ་ནས་སྦྱོར་བཞིའི་རིམ་པས་ཡུལ་སྟོང་ཉིད་དང་ཡུལ་ཅན་ཡེ་ཤེས་གཉིས་
རྒྱང་ཆད་དུ་སྣང་བའི་གཉིས་སྣང་ཇེ་ཕྲ་ཇེ་ཕྲར་སོང་ནས། མཐར་ནམ་མཁའ་ལ་སྤྲིན་
རང་དྭངས་སུ་ཡལ་བ་ལྟར། གཉིས་སྣང་ཕྲ་མོ་ཙམ་ཡང་ནུབ་པ་ན། མཐའ་བྲལ་མངོན་



27
སུན་འབྱིན་བརྗོད་པ་མི་མཁས་པར་བསྟན་པ། །
སུམ་དུ་རྟོགས་པ་དང་མཐོང་ལམ་ཐོབ་པ་ཞེས་བྱའི། སྟོང་ཉིད་རྟོགས་ན་མངོན་སུམ་
དུ་རྟོགས་པས་ཁྱབ་བོ་སྙམ་དུ་བོད་སྒོམ་བླུན་པོ་དང་ལག་སྦྲེལ་མ་བྱེད་ཅིག །གལ་ཏེ་
ཚོགས་སྦྱོར་ལྟ་བུ་སོ་སོ་སྐྱེ་བོའི་གནས་སྐབས་སུ་རྟོགས་པ་ནི་སྟོང་ཉིད་ཀྱི་དོན་སྤྱི་ཁོ་ན་
ཡིན་གྱི། སྟོང་ཉིད་མཚན་ཉིད་པ་མིན་ནོ་སྙམ་ན། འདི་ནི་ཁྱོད་གཅིག་པུར་མ་ཟད་
སྔོན་གྱི་མཁས་པ་དང་མི་མཁས་པ་མང་པོ་ཞིག་གི་དགོངས་རྩ་གཏད་ལུགས་དེ་འདྲ་བར་
སྣང་ཡང་། གཏན་མིན་ཏེ། གཅིག་དུ་བྲལ་གྱི་རྟགས་ལས་མྱུ་གུ་བདེན་མེད་དུ་རྟོགས་
པའི་རིགས་ཤེས་རྗེས་དཔག་ཅེས་གྲགས་པ་དང༌། རྗེས་དཔག་དེའི་རིགས་རྒྱུན་གོམས་
པར་བྱེད་པའི་ཚོགས་སྦྱོར་གྱི་ལྟ་བ་སྐྱོང་བ་ཐམས་ཅད་རྟོག་པ་ཤ་སྟག་ཡིན་ཀྱང་། རྟོག་
པ་དེ་ཉིད་ལ་སྣང་ངོ་དང་ངེས་ངོ་གཉིས་སུ་འབྱེད་དགོས་ཏེ། སྣང་ཡུལ་དང་ཞེན་ཡུལ་
གཉིས་སུ་འབྱེད་པ་ལྟར་རོ། དེ་ལྟར་ན་སྣང་ངོར་ཤར་བ་དེ་ལ་སྟོང་ཉིད་ཀྱི་དོན་སྤྱིའམ་
མཐའ་བྲལ་གྱི་དོན་སྤྱི་ཞེས་བྱ་ཞིང་། ངེས་ངོར་ཤར་བ་ནི་དོན་དམ་བདེན་པ་མཚན་
ཉིད་པ་ཁོ་ན་ཡིན་ཏེ། དཔེར་ན་སྒྲ་མི་རྟག་པ་དངོས་སུ་རྟོགས་པའི་རྗེས་དཔག་སྣང་ཡུལ་
དེ་ལ་སྒྲ་མི་རྟག་པའི་དོན་སྤྱི་དང་། ཞེན་ཡུལ་ལམ་འཛིན་སྟངས་ཀྱི་ཡུལ་དུ་སྒྲ་མི་རྟག་
པ་དངོས་དེ་ངེས་པར་འཇོག་དགོས་པ་ལྟར་རོ། །དེ་ལྟར་ན་རྟོག་པས་ཡུལ་གང་ཡང་
ལེགས་པར་གཏན་ལ་འབེབས་མི་ནུས་མི་ཟེར། རྟོག་པས་ལེགས་པར་རྟོགས་མི་ནུས་
པའི་ཡུལ་ནི་གཏན་མེད་དོ། དེའི་ཕྱིར་ཐེག་ཆེན་ཚོགས་ལམ་དུ་དབང་པོ་རྣོན་པོ་རྣམས་
ཀྱིས་གཟུགས་ནས་རྣམ་མཁྱེན་གྱི་བར་ཤེས་བྱ་མཐའ་དག་ལེགས་པར་གཏན་ལ་འབེབས་
ནུས་ལ། དེ་ཡང་མངོན་སུམ་དུ་རྟོགས་མི་ནུས་པ་རྣམས་རྟོག་པ་ཁོ་ནས་གཏན་ལ་འབེབས་
པ་ཡིན་པས། གཞི་གྲུབ་ན་སོ་སོ་སྐྱེ་བོས་མ་རྟོགས་པ་བུད། གཞི་གྲུབ་ན་རང་ཉིད་ལེགས་
པར་རྟོགས་པའི་རྟོག་པ་ཅིག་མེད་པ་བུད། ཅེས་དམ་བཅའ་བའི་གནད་ནི་དེ་ཡིན་ནོ།



28 བ་
སུན་འབྱིན་བརྗོད་པ་མི་མཁས་པར་བསྟན་པ།
དེ་ལས་གཞན་དུ་མཐའ་བྲལ་གྱི་གནས་ལུགས་ཕྱི་ནས་སྒྲོ་འདོགས་བཅད་པས་མི་
ཆོད། བླ་མའི་བྱིན་རླབས་ཞུགས་པས་ནང་ནས་རྟོགས་པའི་ཡེ་ཤེས་རང་བརྡོལ་
དུ་འཆར་བ་ཅིག་འོང་ཞེས་སྨྲ་བ་ནི། སྤྱིར་རྟོགས་པ་ནང་ནས་ཚུར་འཆར་བ་མ་
གཏོགས། རྟོགས་པ་ཤཱ་བའི་གདོང་འདྲ་བ་ཞིག བྲང་ཁ་ཕྱེ་ནས་ཁོག་པའི་ནང་དུ་
ཕར་འཇུག་པ་ག་ལ་ཡིན། ནང་ནས་ཚུར་འཆར་བ་ལ་སྔོན་དུ་གནས་ལུགས་ཀྱི་དོན་
སྤྱི་སྣང་ངོར་ཤར་བ་བརྒྱུད་ནས་ངེས་ངོར་གནས་ལུགས་དེ་ཉིད་རྟོགས་པས་ལེགས་
པར་གོམས་པས། མཐར་དོན་སྤྱིས་ཡེ་མི་སྒྲིབ་པར། སྣང་ངོ་དང་ངེས་ངོ་གཉིས་
ཀར་མཐའ་བྲལ་འབའ་ཞིག་འཆར་བ་ཅིག་ངེས་པར་འོང་བས། མངོན་སུམ་དུ་རྟོགས་
པ་ནི་དེ་འདྲ་ཞིག་ལ་ཟེར་བ་ཡིན་ནོ། །ཁྱོད་ཀྱིས་ཀྱང་གོང་དུ། རྟོགས་པ་ནང་ནས་
བརྡོལ་བ་ལ་ངེས་དོན་གྱི་དགོངས་པ་རང་དབང་དུ་འཆར་བ་ལྕེ་སྒོམ་ཤེས་རབ་རྡོ་རྗེ་
ལ་སོགས་པ་ཞེས་དང་། མཐའ་བྲལ་གྱི་གནས་ལུགས་རྟོག་པས་རྟོགས་མི་ནུས་ཞེས་
སོགས་ཀྱི་བསམ་དོན་ལ་ལེགས་པར་བརྟགས་ན། ཐོས་བསམ་སྔོན་དུ་མ་སོང་བའི་བསྒོམ་
བྱུང་དང་། བསྒོམ་བྱུང་སྔོན་དུ་མ་སོང་བའི་མཐོང་ལམ་མཉམ་གཞག་སོགས་ཀྱི་
རེ་བ་འཆའ་བར་ཟད་དོ། །ཚུལ་དེ་ལྟར་ཞིབ་ཏུ་བཤད་པ་ནི། བོད་སྒོམ་བླུན་པོ་
ཚིག་གི་ཐ་སྙད་བློའི་སྤུ་རིས་ཕྲ་མོ་འབྱེད་མ་ཤེས་པར། གླུ་སྡུགས་ཀྱི་བླུན་གཏམ་
མིག་འབུར་བགྲད་དེ་སྨྲ་བ་དག་ལ་བཤད་ཀྱང་གོ་མི་ནུས་པས། རང་ཉིད་ངལ་བར་
ཟད་ལ། ཁྱོད་བརྡ་ཆད་ཐར་ཐོར་ཐོས་ཤིང་བློའི་དཔྱོད་པ་ཡང་ཅུང་ཟད་འཇུག་པའི་
ལུགས་སུ་སྣང་བས། དེ་རྣམས་ལེགས་པར་གོ་བྱུང་ན་ཆོས་འབྲེལ་དུ་བཟུང་ལ་ཕྱིན་
ཆད་གསོལ་བ་ཐོབ་ཅིག ཡང་ཁྱོད་ཀྱིས་བདེན་གྲུབ་བཀག་པའི་སྟོང་ཉིད་མེད་དགག་
དེ་དོན་དམ་བདེན་པ་བཏགས་པ་བར་འཇོག་པའི་རྒྱུ་མཚན་ལ། གནས་ལུགས་རྟོགས་



སུན་འབྱིན་བརྗོད་པ་མི་མཁས་པར་བསྟན་པ། 29
པའི་བློའི་ཡུལ་ཡིན་པའི་ཕྱིར། ཞེས་བྲིས་པ་ནི། རང་ཉིད་ཀྱིས་འཁོར་གསུམ་དངོས་
སུ་ཁས་བླངས་པ་དེ་ཉོན་ཅིག བདེན་པ་བཀག་ཙམ་གྱི་མེད་དགག་ཆོས་ཅན། གནས་
ལུགས་ཡིན་པར་ཐལ། གནས་ལུགས་རྟོགས་པའི་བློའི་ཡུལ་ཡིན་པའི་ཕྱིར། འཁོར་
གསུམ་ཀ་བསྙོན་དུ་ཅི་ཞིག་འདུག ཡང་དེའི་མཇུག་ཉིད་དུ་དངོས་ལ་གནོད་བྱེད་ནི།
སྟོང་མི་སྟོང་སོགས་ཀྱི་མཐའ་གང་དུ་གཟུང་བའི་རྟོག་པའི་དངོས་ཡུལ་ཡིན་པའི་ཕྱིར།
ཞེས་པ་ནི་གང་དྲན་དྲན་བྲིས་པ་སྟེ། བདེན་པ་བཀག་ཙམ་གྱི་སྟོང་ཉིད་མེད་དགག་ཆོས་
ཅན། ཁྱོད་གནས་ལུགས་རྟོགས་པའི་བློའི་ཡུལ་མིན་པར་ཐལ། མཐའ་བཞི་གང་རུང་
དུ་འཛིན་པའི་བློའི་སྣང་ཡུལ་ཡིན་པའི་ཕྱིར། ཁྱབ་པ་མེད་དོ་སྙམ་ན་བཟང་ངོ༌། ཤེས་
བྱ་ཆོས་ཅན། མཐའ་བྲལ་གྱི་གནས་ལུགས་དེ་མཐའ་བཞིར་འཛིན་པའི་བློའི་ཡུལ་ཡང་
ཡིན། གནས་ལུགས་རྟོགས་པའི་བློའི་ཡུལ་ཡང་ཡིན་པའི་གཞི་མཐུན་ཡིན་པར་ཐལ།
དེ་འདྲའི་གཞི་མཐུན་ཡོད་པའི་ཕྱིར། རྟགས་ཁས་བླངས། འདོད་ན། རྣལ་འབྱོར་
ཀུན་རྫོབ་ཉེས་མེད་དེ། །ཞེས་དྲངས་པ་ནས། དེ་ལ་སོགས་པ་བཅོམ་ལྡན་གསུང༌། ཞེས་
པའི་བར་ལུང་རིགས་གང་དྲངས་པ་ཐམས་ཅད་མགོ་ཐོག་ཏུ་ཆར་བབ་པ་ལྟར་བྱོས་ཤིག
ཡང་དེའི་མཇུག་ཏུ། བསྟན་པའི་སྙིང་པོ་སྤྲོས་བྲལ་ཉམས་པར་བྱེད་པའི་བདུད་ཚིག བློ་
གྲོས་དང་བསོད་ནམས་ཆུང་བ་རྣམས་སླུ་བར་བྱེད་པའི་གཏམ་སྟེ། ཞེས་རྗེ་ཐམས་ཅད་
མཁྱེན་པ་ལ་ངན་སྨྲས་ཀྱི་ཚིག་བརྗོད་པ་འདི། བདེན་མེད་བདེན་གྲུབ་ཏུ་བཟུང་བ་དགག་
བྱར་གསུངས་ཀྱི། བདེན་མེད་བདེན་པར་མེད་སྙམ་དུ་བཟུང་བ་ནི་དགག་བྱ་མིན་ནོ།
ཞེས་སྨྲས་པ་ལ་ཁྱོད་དེ་སྐད་ཟེར་ན། ཇི་ལྟ་བ་མཁྱེན་པའི་རྣམ་མཁྱེན་གྱིས་བསྟན་པའི་
སྙིང་པོ་སྤྲོས་བྲལ་ཉམས་པར་བྱས་པར་ཐལ། དེ་བདེན་མེད་བདེན་པར་མེད་སྙམ་དུ་
བཟུང་བའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། བདེན་པར་མེད་སྙམ་ད་



འདས་ ་ བ ་ བྱ་
སུན་འབྱིན་བརྗོད་པ་མི་མཁས་པར་བསྟན་པ། 30
རྟོགས་པའི་ཕྱིར། མ་གྲུབ་ན། སྤྲོས་བྲལ་གྱི་སྙིང་པོ་བདེན་མེད་ཆོས་ཅན། ཁྱོད་གཞི་
མ་གྲུབ་པར་ཐལ། ཁྱོད་རྣམ་མཁྱེན་གྱིས་མ་གཞལ་བའི་ཕྱིར། རྟགས་ཁས། དེ་བས་
ན་བསྟན་པའི་སྙིང་པོ་སྤྲོས་བྲལ་ཡུལ་ཕུད་ལ་གཏོང་བར་བྱེད་པའི་བདུད་རིགས་ཀྱི་སྐྱེས་
བུ། བསོད་ནམས་དང་བློ་གྲོས་ཆུང་བའི་སྦྱིན་བདག་དང་འཁོར་རྣམས་སླུ་བར་བྱེད་
པ་སྟེ། ཞེས་འདོན་པ་བསྒྱུར་ལ། ཕྱིན་ཆད་དྲན་པས་ཅུང་ཟད་རེ་ཟུངས་ཤིག ཡང་
དེའི་མཇུག་ཏུ་ལྟ་ཀུན་ངེས་པར་འབྱིན་ཞེས་དང་། ལྟ་བ་ཐམས་ཅད་སྤང་བའི་ཕྱིར།
ཞེས་པའི་སྤང་ཚིག་གསུངས་པ་དོན་མེད་པར་འགྱུར་ཏེ། ཞེས་བྲིས་པ་ཡང་བརྟག་པར་
བྱ་སྟེ། མཐར་འཛིན་གྱི་ལྟ་བ་ཐམས་ཅད་ཅེས་པའི་དོན་ནམ། སྤྱིར་ལྟ་བ་གང་ཡིན་
ཐམས་ཅད་སྤང་བྱར་སྟོན་པ་གང་ལ་བྱེད། དང་པོ་ལྟར་ན་མཐར་འཛིན་གྱི་ལྟ་བ་ཐམས་
ཅད་སྤང་བྱ་མིན་ཟེར་མཁན་དེ་སུ་ཡིན། ལྟ་བ་གང་ཡིན་ཐམས་ཅད་སྤང་བྱར་སྟོན་
ནོ་སྙམ་ན། འདི་ནི་སྙིང་གཏམ་ཡིན་ཏེ། དེ་ལྟ་ན་མཐའ་བྲལ་གྱི་ལྟ་བ་སྤང་བྱར་ཐལ།
ལྟ་བ་གང་ཡིན་ཐམས་ཅད་སྤང་བྱ་ཡིན་པའི་ཕྱིར། མཐའ་བྲལ་གྱི་ལྟ་བ་སྤང་བྱར་བྱས་
ནས་ཁྱོད་ཀྱིས་ཅི་ཞིག་བླང་བར་བྱ། ད་སྨོས་ཤིག ཡང་དེའི་མཇུག་ཏུ་རྣལ་འབྱོར་
ཆེན་པོའི་སྐབས་སུ་རྩ་ལྟུང་དུ་འགྱུར་བར་གསུངས་ཞེས་སོགས་བྲིས་པ་ནི། ཁྱོད་ལ་
བརྡ་ཙམ་ཆགས་ཡོད་ན་གླེང་བར་བྱ་སྟེ། མིང་སོགས་བྲལ་བའི་ཆོས་རྣམས་ལ། །དེར་
རྟོགས་པ་ནི་བཅུ་གཅིག་པ། །ཞེས་པའི་དོན། མིང་སོགས་བྲལ་བའི་ཆོས་ལ་བདེན་
པར་འཛིན་པ་ཙམ་གྱིས། རྩ་ལྟུང་བསྐྱེད་འོས་ཀྱི་གང་ཟག་ལ་རྩ་ལྟུང་དུ་འགྱུར་རམ།
དེ་ཙམ་གྱིས་མི་འགྱུར་བར་ད་དུང་སྐྱེ་ཚུལ་གཞན་ཞིག་ཡོད། དང་པོ་ལྟར་ན། སྔགས་
སྡོམ་མ་ཉམས་པར་རྒྱུད་ལྡན་གྱི་སེམས་ཙམ་པའི་རྣལ་འབྱོར་པ་གཞི་མ་གྲུབ་པར་ཐལ།
མིང་སོགས་བྲལ་བའི་ཆོས་ལ་བདེན་པར་བཟུང་ཙམ་གྱིས་དེའི་རིགས་ལ་རྩ་ལྟུང་བཅུ་



སུན་འབྱིན་བརྗོད་པ་མི་མཁས་པར་བསྟན་པ། 31
གཅིག་པ་སྐྱེད་པའི་ཕྱིར། དྲི་བ་ཕྱི་མ་ལྟར་ན། ད་ལན་གྱི་སྐབས་འདིར་རྩ་ལྟུང་བཅུ་
གཅིག་པ་འབྱུང་ངོ་ཞེས་སྡིགས་རི་གཏོང་བའི་འབྲེལ་ཅི་ཡོད། ལར་དུ་ཁྱོད་དང་ཁྱོད་
ཀྱི་བླ་མ་མཚན་བརྗོད་པ་དཀའ་ཟེར་མིང་སྨོས་མ་ཐུབ་པ་ཅིག་འོག་ནས་འབྱུང་བ་འདི་
རྣམས་ཀྱིས། གསང་སྔགས་ཀྱི་རྒྱུད་སྡེ་འམ་དེ་ལ་ཆ་མེད་པའི་རྒྱུས་གཏམ་མང་པོ་བྲིས་
ཡོད་འདུག་པ། ཡུལ་ཕྱོགས་དེར་བོད་མི་ཟད་ཀྱི་ཐ་མ་མོན་ཐོར་ཅོག་ཅན་ལ་ཐུག་པས་
ལན་ནོ། །ད་ནི་ཁྱོད་ཀྱི་མཚམས་འདིར། རྗེ་ཐམས་ཅད་མཁྱེན་པ་ལ་བགྲོ་གླེང་སྔ་ཕྱི་
གཉིས་འཕངས་འདག་པ་འདི་ལ། རྟགས་གསལ་དང་ཁྱབ་པའི་འགྲོ་མཚམས་གང་ཡིན་
དལ་བུས་དཔྱད་ཀྱི། རང་རེ་དབུས་གཙང་གི་མཚན་ཉིད་པ་རྣམས་ཅུང་ཟད་གསན་
པའི་རིགས་སོ། །མཐའ་བཞིའི་སྤྲོས་བྲལ་མཚན་ཉིད་པ་ནི། འཕགས་པའི་མཉམ་གཞག་
ཟག་མེད་ཀྱི་གཟིགས་ངོ་ཡིན་ལ། རྗེས་མཐུན་པའི་སོ་སྐྱེའི་སྐབས་སུ་མཐར་ཐུག་དཔྱོད་
པའི་རིགས་ཤེས་ཀྱི་བློ་ངོར་རྟོགས་ནུས་དགོས་ཤིང༌། དེའི་ཚེ་ཆོས་ཅན་པུམ་པ་ལྟ་བུ་
ཀུན་རྫོབ་ཏུ་མེད་པ་མིན་ན། རིག་ཤེས་དེའི་ངོར་བུམ་པ་ཀུན་རྫོབ་ཏུ་ཡོད་པར་ཐལ།
དེའི་ངོར་བུམ་པ་ཀུན་རྫོབ་ཏུ་མེད་པ་མ་ཡིན་པའི་ཕྱིར། རྟགས་ཁྱབ་ཁས་བླངས། ཞེས་
བྲིས་འདུག་པ། མཐར་ཐུག་དཔྱོད་པའི་རིགས་ཤེས་ཀྱི་ངོར་བུམ་པ་ཀུན་རྫོབ་ཏུ་ཡོད་
པ། རྗེའི་ལུགས་འཛིན་བསྡུས་གྲལ་དུ་ཞུགས་པའི་གསར་བུ་པ་རྣམས་ཀྱི་ཀྱང་ཁས་མི་
ལེན་ནོ། །ད་ཁྱོད་ཀྱི་རྟགས་དེ་གང་དུ་སོང་དྲན་པས་ཟུངས་ཤིག བླུན་པོ་ཁྱོད་ཉོན་
དང་། རྗེའི་ལུགས་ལ་ཀུན་རྫོབ་ཏུ་ཡོད་པར་ཐག་ཆོད་པས་རིག་ཤེས་ཀྱི་ངོར་བུམ་པ་
ཀུན་རྫོབ་ཏུ་ཡོད་ན་དེའི་ངོར་བུམ་པ་ཡོད་པར་ཞལ་གྱིས་བཞེས་དགོས་ལ། རྗེ་ཐམས་
ཅད་མཁྱེན་པས་མཐར་ཐུག་དཔྱོད་པའི་རིག་ཤེས་ཀྱི་ངོར་བུམ་པ་ཡོད་པ་རྨི་ལམ་དུ་ཡང་
ག་ལ་བཞེད། རིག་ཤེས་ཀྱི་ངོར་བུམ་པ་གཏན་མེད་པར་བཞེད་པས། དེའི་ངོར་ཀུན་



སུན་འབྱིན་བརྗོད་པ་མི་མཁས་པར་བསྟན་པ། 32
རྫོབ་ཏུ་ཡང་མེད་པར་བཞེད་པ་ཡིན་ནོ། །ཨ་ཝ། ཁྱོད་ལ་བསྡུས་ར་མ་ཆགས་འདུག་
པ། ཡང་དེའི་མཇུག་ཏུ་སྤྱིར། འདུས་བྱས་རབ་ཏུ་མ་གྲུབ་པས། །འདུས་མ་བྱས་ནི་
ཇི་ལྟར་གྲུབ། །ཅེས་པ་ནི་འདུས་བྱས་འདུས་མ་བྱས་སོགས་བཞི་པོ་དགག་གཞིརབྱས་
ནས་བདེན་པ་བཀག་པ་ཡོད་མོད་ཀྱི། ཡེ་ཤེས་སྙིང་པོ་ཀུན་ལས་བཏུས་ལྟ་བུར་གཉིས་
སྟོང་གི་རྣམ་ཤེས་དགག་གཞིར་བྱས་ནས་མཐའ་བཞི་འགོག་པར་གསུངས་པས། དེའི་
ཚེ་ཡོད་པ་དང་མེད་པ་སོགས་བཞི་པོ་ཆོས་ཅན་དུ་བྱས་ནས་བདེན་པ་བཀག་པ་ལ་འབྲེལ་
ཅི་ཡོད་སོམས་ཤིག་ཅེས་བྲིས་འདུག་པ། བླུན་པོ་ཁྱོད་ད་ཅི་ཟེར་འདོད་པ་ཡིན། གཉིས་
སྟོང་གི་རྣམ་ཤེས་ཆོས་ཅན་དུ་བཟུང་ནས་འདུས་བྱས་སོགས་ཀྱི་མཐའ་བཞི་འགོག་པའི་
ཚེ། གཉིས་སྟོང་གི་རྣམ་ཤེས་ཆོས་ཅན། འདུས་བྱས་སུ་རང་བཞིན་གྱིས་མེད་དེ། འདུས་
མ་བྱས་སུ་རང་བཞིན་གྱིས་མེད་དེ། དངོས་པོར་རང་བཞིན་གྱིས་མེད་དེ། དངོས་
མེད་དུ་རང་བཞིན་གྱི་མེད་དེ། རྟེན་འབྲེལ་ཡིན་པའི་ཕྱིར། ཞེས་པ་ལྟ་བུས་འགོག་
པས་འབྲེལ་དེ་འདྲ་ཞིག་འདུག་གོ །དེ་འདྲ་མིན་པར་གཉིས་སྟོང་གི་རྣམ་ཤེས་ཆོས་ཅན།
དངོས་པོ་ཆོས་ཅན། དངོས་མེད་ཆོས་ཅན། འདུས་བྱས་ཆོས་ཅན། འདུས་མ་བྱས་
ཆོས་ཅན། བདེན་པར་མེད་དེ་ཞེས་གཏན་ཚིགས་བཀོད་ཀྱང་། རྣམ་ཤེས་དགག་གཞིར་
བྱས་པའི་སྟེང་དུ་མཐའ་བཞི་སོ་སོར་བཀག་པར་ག་ལ་འགྲོ །ཁྱོད་ཧ་ཅང་རང་མགོ་
བོ་འཁོར་བར་སྣང་བས་ཤ་ཚ་བའི་མི་ཡོད་ན་ད་ནི་སྡུད་རན་འདུག་གོ །ཡང་དེའི་མཇུག་
ཉིད་དུ། གལ་ཏེ་དེའི་དོན་གཉིས་སྟོང་གི་རྣམ་ཤེས་དོན་དམ་དུ་ཡོད་པ་མིན། ཀུན་
རྫོབ་ཏུ་མེད་པ་མིན་ཏེ། ཞེས་སོགས་ལ་སྦྱར་བར་བྱའོ་སྙམ་ན། གཉིས་སྟོང་གི་རྣམ་
ཤེས་ཆོས་ཅན། དོན་དམ་དུ་ཡོད་པ་དང་ཀུན་རྫོབ་ཏུ་མེད་པ་གཉིས་ཀ་ཡིན་པར་ཐལ།
གཉིས་ཀ་མིན་པ་མིན་པའི་ཕྱིར། རྟགས་གསལ་འབྲུ་སྣོན་གྱི་ཐོག་ཏུ་དངོས་འགལ། ཁྱབ་



སུན་འབྱིན་བརྗོད་པ་མི་མཁས་པར་བསྟན་པ། 33
པ་དགག་པ་གཉིས་ཀྱི་རྣལ་མ་གོ་བ་ཡིན་པས། དངོས་འགལ་ཡིན་པས། གངས་རིའི་
ཁྲོད་ཀྱི་དགེ་སྦྱོང་ཐམས་ཅད་འཚོགས་ལ། ཐལ་འགྱུར་འདི་ལ་ལན་ཇི་ལྟར་འདེབས་
གྲོས་གྱིས་ཤིག །ཅེས་པའི་ཐལ་འགྱུར་ཉམས་འཆར་རང་ཞིག་བྲིས་འདུག་པ། དགེ་
སྦྱོང་གཞན་རྣམས་ཆོས་ལྡན་གྱི་བྱ་བ་ཆེས་མང་བ་དག་གིས་གཡེངས་འདུག་པས། ད་
ལན་དགེ་སྦྱོང་ཁོ་བོས་ལན་གདབ་པར་བྱའི། གཉིས་ཀ་མིན་པ་མིན་པ་རྟགས་མ་གྲུབ། །
འབྲུ་སྣོན་ཐོག་ཏུ་སོང་སྙམ་ན། དོན་དམ་དུ་ཡོད་པ་དང་ཀུན་རྫོབ་ཏུ་མེད་པ་གཉིས་ཀ་
མིན་པ་མིན་ཞེས་པ། ཡོད་མིན་མེད་མིན་གཉིས་ཀ་མིན་པའང་མིན། །ཞེས་སོགས་
ཀྱི་གཉིས་ཀ་མིན་པ་མིན་པའི་འབྲུ་སྣོན་ལ་གང་ཟག་ཅི་འདྲ་ཞིག་གིས་སྨྲས། ཡོད་མེད་
གཉིས་ལ་དོན་དམ་དུ་ཡོད་པ་དང་ཀུན་རྫོབ་ཏུ་མེད་པའི་འབྲུ་བསྣན་པའི་ཤུགས་ཀྱིས་སོ་
སྙམ་ན། འོ་ན་ཁྱོད་རང་གི་བླ་མ་ཀུན་རིག་གིས་ཤེར་སྙིང་གི་ཊཱིཀྐར། ཐོབ་པ་མེད་
པ་མ་ཐོབ་པ་མེད་པའང་མེད་དོ། །ཞེས་པ་ལ། དོན་དམ་དུ་ཐོབ་པའང་མེད། ཀུན་
རྫོབ་ཏུ་མ་ཐོབ་པའང་མེད་ཅེས་འབྲུ་བསྣན་པ། ད་ལྟ་ཡི་གེར་པར་དུ་གྲུབ་པ་འདི་ཀ་
ཡིན་པས། འདི་ལ་ཡང་མཐའ་བཞི་འགོག་དགོས་པར་དེ་རང་ཐམས་ཅད་འདོད་ཙ་
ན། དོན་དམ་པར་ཐོབ་པ་དང་ཀུན་རྫོབ་ཏུ་མ་ཐོབ་པ་གཉིས་ཀ་ཡིན་པར་ཐལ། དེ་
གཉིས་ཀ་མིན་པ་མིན་པའི་ཕྱིར། རྟགས་གསལ་འབྲུ་སྣོན་གྱི་ཐོག་ཏུ་ཁྱོད་རང་གི་ལུགས་
ལ་སོང༌། ཁྱབ་པ་མེད་ན་ཁྱོད་དེ་མིན་པ་མིན་ན། དེ་མིན་པ་བུད། ད་དུང་གཉིས་ཀ་
མིན་པའི་འབྲུ་སྣོན་ཡང་། ཁྱོད་རང་དཔོན་སློབ་ཀྱིས་ཁས་ལེན་དགོས་པས། དོན་དམ་
པར་ཐོབ་པ་དང་ཀུན་རྫོབ་ཏུ་མ་ཐོབ་པ་གཉིས་ཀ་མིན་པ་ཡིན་པར་ཐལ། དེ་གཉིས་ཀ་
མིན་པའི་ཕྱིར། གངས་ཅན་ཁྲོད་ཀྱི་ཨར་པ་རྣམས་ཆང་འཚོང་མ་ཅིག་གི་གོ་སར་འཚོགས་
ལ། ཐལ་འགྱུར་འདི་ལ་ལན་ཇི་ལྟར་འདེབས་གྲོས་གྱིས་ཤིག ཁྱོད་ནི་དགེ་སྦྱོང་མིན་



སུན་འབྱིན་བརྗོད་པ་མི་མཁས་པར་བསྟན་པ། 34 ། 1:|:༡ ས་ 1
པར་ཁྱོད་རང་གིས་དོན་གྱིས་ཁས་བླངས་འདག་པས་འདི་ནི་བླ་ཆད་པ་ཅིག་གོ ། །
དེ་ལྟར་འགལ་བ་བརྗོད་པའི་ཐལ་འགྱུར་གྱིས་ལེགས་པར་ཚརབཅད་ནས། ད་
ནི་བརྩེ་བས་རྗེས་སུ་གཟུང་བར་བྱ་སྟེ། དེ་ལ་སྤྱིར་མཐའ་ཞེས་པ་བློ་ལ་ཤར་ཚད་དང་། །
ཚིག་ཏུ་བརྗོད་ཚད་ལ་ག་ལ་ཟེར། ཞིབ་པར་རྗེ་ཙོང་ཁ་པས་མཐར་འཇོག་མི་འཇོག་ །
གི་རྣམ་དབྱེ་གསུང་སྒྲོས་ཆེན་པོ་རྣམས་སུ་ཡང་ཡང་བཀོད་པ་རྣམས། །ཁྱོད་ཀྱིས་ཕལ་
ཆེར་མཐོང་ལས་ཆེ། །འདིར་ཉེ་བར་མཁོ་བ་ཙམ་ཞིག་བཤད་ན། ཡོད་པ་མིན་མེད་
པའང་མིན་ཡོད་མེད་གང་ཡང་མིན། གཉིས་ཀ་མིན་པའང་མིན། ཞེས་པ་ལྟ་བུའི་
མདོ་དང་བསྟན་བཅོས་ཀྱི་ཚིག་ཇི་སྙེད་ཅིག་འབྱུང་བ་རྣམས་ལ། འབྲུ་སྣོན་ན། རང་
བཞིན་གྱིས་ཡོད་པའང་མིན། གཏན་མེད་པའང་མིན། དེ་གཉིས་ཀའི་གཞི་མཐུནརང་
བཞིན་གྱིས་གྲུབ་པའང་མིན། དེ་གཉིས་ཀ་མིན་པའི་ངོ་བར་ཡང་རང་བཞིན་གྱིས་མ་
གྲུབ་ཅེས་པའི་དོན་དང་། སྟོང་ཞེས་ཀྱང་མི་བརྗོད། མི་སྟོང་ཞེས་ཀྱང་མི་བརྗོད། ཅེས་
པ་ལྟ་བུ་ལ། བདེན་པས་སྟོང་པར་ཡང་རང་བཞིན་གྱི་མ་གྲུབ། བདེན་པས་མི་སྟོང་ །
པར་ཡང་རང་བཞིན་གྱིས་མ་གྲུབ། ཅེས་དང༌། ཡང་དངོས་པོ་ཡང་མིན། དངོས་
མེད་ཀྱང་མིན་ཞེས་པ་ལྟ་བུ་ལ། དངོས་པོར་ཡང་རང་བཞིན་གྱིས་མ་གྲུབ། དངོས་
མེད་དུ་ཡང་རང་བཞིན་གྱིས་མ་གྲུབ། ཅེས་དང་། གཅིག་ཀྱང་མིན་ཐ་དད་ཀྱང་མིན་
ཞེས་གསུངས་པ་ལྟ་བུ་ལ། ཕྱོགས་གཉིས་ཀ་ལ་དགག་བྱ་སྦྱར་ནས་འབྲུ་སྣོན་པ་ལྟ་བུ་
ནི། རྗེའི་བཞད་པས་དབུ་མའི་སྐབས་སུ། མདོ་དང་བསྟན་བཅོས་ཁུངས་ཐུབ་རྣམས་
ཀྱི་དགོངས་པ་འཆད་ཚུལ་ཁོ་ན་ཡིན་ལ། སེམས་ཙམ་པའི་སྐབས་སུ་ནི་ཅི་རིགས་པར་
འདོན་པ་བསྒྱུར་ལ་འཆད་དགོས་སོ། །དེས་ན་ཁྱོད་ཀྱིས། དེ་ལྟ་བུའི་མདོ་དང་བསྟན་
བཅོས་ཀྱི་ཚིག་རེ་རེ་ཙམ་དྲངས་པས་ཆོག་པ་ལ། ཁྱོད་རང་གི་སྔས་མགོ་ན་ཡོད་པའི་



སུན་འབྱིན་བརྗོད་པ་མི་ ར ་བ སྟན་པ། 35
དཔེ་ཆ་ཐམས་ཅད་འདིར་ལུང་འདྲེན་དུ་བྲིས་འདུག་པ། བླུན་པོ་ཐམས་ཅད་ཀྱིས་རྟོག་
པ་ལ་རྗེ་རིན་པོ་ཆེ་ལ། ལུང་འདི་ཙམ་ཞིག་དྲངས་འདུག་པ། གཅིག་གིས་མི་གནོད་
ཀྱང་འགའ་རེས་གནོད་པ་ཡིན་འོང་སྙམ་དུ། ཁྱོད་རང་གི་འདོད་དོན་ཕྲན་ཚེགས་རེ་
འགྲུབ་དུ་རེ་ན་མ་གཏོགས། སྣག་ཤོག་གྲོན་ཆེའོ། །ཁོ་བོས་རྗེ་བླ་མའི་བཀའ་དྲིན་
ལས། རྒྱལ་བའི་གསུང་རབ་དགོངས་འགྲེལ་དང་བཅས་པ་མཐའ་དག་ལ། འབྲུ་དུས་
གཅིག་ཏུ་ལེགས་པར་བསྣན་པས། རས་པ་མ་ཎི་བསྐུལ་བ་ལྟར་གྱི་ལུང་འདྲེན་མང་
བོ་བྱེད་མི་དགོས་སོ། །ཡང་ཁྱོད་ཀྱིས་དབུ་མའི་ལྟ་བ་ལ་དཔྱོད་པའི་སྐབས་སུ། དགག་
པ་གཉིས་ཀྱི་རྣལ་མ་མི་གོ་སྟེ། གལ་ཏེ་ཡོད་པ་སུན་བྱུང་བས། །ཞེས་སུངས་པ་དྲངས་
འདུག་པ། འདི་ནི་ཤིན་ཏུ་ཉེས་པ་ཆེ་སྟེ། ཀླུ་སྒྲུབ་ཀྱིས་དངོས་འགལ་འབུད་མི་ཤེས་
ཟེར་བའི་བརྡ་ཡིན་ཏེ། རང་བཞིན་མེད་པ་ཉིད་ཟློག་ན། །རང་བཞིན་ཉིད་དུ་རབ་
གྲུབ་འགྱུར། །ཞེས་གསུངས་པ་འདི་ཀླུ་སྒྲུབ་ཀྱི་ཞབས་ཀྱི་མིན་ནམ། ལར་མི་ཁྱོད་
ལ་ལབས་མ་ལབས་ལ་ཁྱད་མི་འདུག་པ་མ་གཏོགས། འདི་ཙམ་དུ་སླེབས་ནས་ཉེས་
པ་ངོས་ལེན་བྱེད་རན་ནོ། །ཡང་དེའི་མཇུག་ཏུ། མཐར་ཐུག་དཔྱོད་པའི་རིགས་ཤེས་
ཀྱི་ངོར། ཡོད་མིན་མེད་མིན་གི་ལྟ་བ་ཁས་བླངས་པ་ལ། རྒྱ་ནག་ཧ་ཤང་གི་ལྟ་བ་ཡིན་
ནོ་ཞེས་བརྟག་དཔྱད་མ་བྱས་པའི་ཚིག་རང་དགའ་བ་འཇིག་རྟེན་གྱི་ཁམས་སུ་འཕངས་
པ་ནི། བསྟན་པའི་སྙིང་པོ་སྤྲོས་བྲལ་ཉམས་པར་བྱེད་པའི་ཆེད་དུ་བདུད་རིགས་ཀྱིས་
བྱིན་གིས་བརླབས་པ་སྟེ། །ཞེས་བྲིས་པ་ནི་ངོ་མཚར་ཆེ་སྟེ། དེ་སྔ་ཕན་ཆད་ཐམས་
ཅད་དུ། ཁྱོད་དང་ཐང་སག་པ་སྔོན་མ་རྣམས་ཀྱིས། ཡོད་མིན་མེད་མིན་གྱི་ལྟ་བ་
སྤྱིར་ཁས་བླངས་ཀྱང་རིག་ཤེས་ཀྱི་ངོར་ཁས་མ་བླངས་ཏེ། རིག་ཤེས་ཀྱི་ངོར་ཁས་་
ལེན་ཐམས་ཅད་དང་བྲལ་བའི་ལུགས་ཡིན་པའི་ཕྱིར། ད་ནི་ཁྱོད་ཀྱིས་ཐང་སག་པ་



སུན་འབྱིན་བརྗོད་པ་མི་མཁས་པར་བསྟན་པ།
36
རྣམས་བཞག་ནས། ཁྱོད་རང་གཅིག་པུས་མཐར་ཐུག་དཔྱོད་པའི་རིགས་ཤེས་ཀྱི་ངོར་
ཁས་ལེན་རྒྱུའི་ལྟ་བ་ཅིག་རྙེད་བྱུང་པ། ཐང་སག་པ་སྔ་མ་རྣམས་ལས་ཀྱང་ཡོད་མིན་
མེད་མིན་འདི་སྐོར་ལ་ཁྱོད་མཁས་པར་སྣང་ངོ༌། །ངོ་ཚ་རྒྱུ་ཨེ་འདུག ཨ་ཁུ་ཁམས་
པ། ད་རྒྱ་ནག་ཧ་ཤང་དང་ཁྱད་པར་ཕྱེ་ཞིག ཧ་ཤང་གིས་ནི་བརྟག་དཔྱད་མི་བྱེད་
པར། རྟོག་པ་རང་དགར་བཀག་ནས་ཅི་ཡང་ཡིད་ལ་མི་བྱེད་པ་ཙམ་ལ་ལྟ་བ་མཐར་
ཐུག་ཏུ་བྱེད་ཅིང༌། འདིར་ནི་དབུ་མའི་གཞུང་ལས་བཤད་པའི་རིགས་པ་རྣམས་ཀྱིས་
ཡུལ་གྱི་གནས་ལུགས་གཏན་ལ་ཕབ་ནས་མཐར་འཛིན་རྣམས་ཀྱི་ཞེན་ཡུལ་རེ་རེ་ནས་
སུན་ཕྱུང་སྟེ། མཐར་ཡོད་མེད་ལ་སོགས་པའི་སྤྲོས་པའི་མཐའ་གང་དུ་ཡང་མ་རྙེད་
པ་ཙམ་ལ་དབུ་མའི་ལྟ་བ་རྟོགས་པར་འཇོག་པ་ཡིན། ཞེས་བྲིས་འདུག ཉོན་ཅིག དབུ་
མའི་གཞུང་ལས་བཤད་པའི་རིགས་པ་རྣམས་ཀྱིས་དཔྱད་ཀྱང་དཔྱད་པའི་མཐར་བདེན་
གྲུབ་བཀག་པ་ཡུལ་དུ་མི་བྱེད་པར་ཡོད་མེད་སོགས་གང་དུ་ཡང་མི་འཛིན་པ་ཙམ་ལས་
ལྷག་པོ་མེད་ན། ཧྭ་ཤངགིས་བརྟག་དཔྱད་མ་བྱས་པར་གང་དུ་ཡང་མི་འཛིན་པ་དང་།
ཁྱོད་ཀྱིས་བརྟག་དཔྱད་བྱས་ནས་གང་དུའང་མི་འཛིན་པ་གཉིས་ལ་གང་དུའང་མི་འཛིན་
པ་ཙམ་ཞིག་དབུ་མའི་ལྟ་བར་འཇོག་པ་ལ་ཁྱད་པར་མེད་ཀྱང་། ཁྱེད་རང་གིས་བརྟག་
དཔྱད་བྱས་པ་སྐུ་གྱོང་དུ་སོང་བ་ཙམ་དུ་ཟད་དེ། མཐར་བློའི་འཇོག་ལུགས་ལ་ཁྱད་
པར་ཅི་ཡང་མི་འདུག་པའི་ཕྱིར་རོ། །རྗེའི་ལུགས་ལ་ཡང་གང་ཟག་དང་ཆོས་རྣམས་
བདེན་མེད་དུ་ལེགས་པར་ངེས་ནུས་བྱུང་ན། བརྟག་དཔྱད་མང་དུ་བྱས་ནས་ངེས་པ་
དང་། མ་བྱས་པར་ངེས་པ་གཉིས་དབུ་མའི་ལྟ་བར་མཚུངས་པར་ཁོ་བོས་ཐག་རྦད་
ཀྱིས་ཆོད་དོ། །འདི་མཚན་ཉིད་པ་རྣམས་ཀྱིས་གོ་བ་བཞིན་སྨྲས་ན། ཤེས་བྱ་ཆོས་
ཅན། རྟོག་པ་བཀག་ནས་ཅི་ཡང་ཡིད་ལ་མི་བྱེད་པ་ཙམ་ལྟ་བ་མཐར་ཐུག་ཡིན་པར་



མན་འབྱིན་བརྗོད་པ་མི་མཁས་པར་བསྟན་པ། 37 ་ ལ :e
ཐལ། རིག་པས་དཔྱད་པའི་མཐར་རྟོག་པ་བཀག་ནས་ཅི་ཡང་ཡིད་ལ་མི་བྱེད་པ་ཙམ་
ལྟ་བ་མཐར་ཐུག་པ་ཡིན་པའི་ཕྱིར། རྟགས་གསལ་དངོས་འགལ། སྔོན་གྱི་ཧཱ་ཤང་
འཛིན་པ་བཀག །ད་ལྟའི་གོ་བོ་མཐའ་བྲལ་སྨྲ། །བརྟག་དཔྱད་བྱས་དངམ་བྱས་པའི།
མིང་འདོགས་བསྒྱུར་བ་མ་གཏོགས་པ། །དོན་ལ་ཁྱད་པར་ཅི་ཡང་མེད། །ཆོས་ལུགས་
འདི་འདྲ་འབྱུང་བ་ཡང་། །བྱང་ཆུབ་སེམས་དཔའ་ཞི་བ་འཚོས། །རྒྱལ་པོ་ཁྲི་སྲོང་
ལྡེ་བཙན་ལ། །ལུང་བསྟན་ཇི་བཞིན་ཐོག་ཏུ་བབ། །ཅེས་སྦྱར་བར་བྱའོ། །དོན་དམ་
སྟོང་ཉིད་ཀྱི་རྣམ་གཞག་ལ་བརྒལ་བའི་ལན་བརྗོད་ཟིན་ཏོ། །
ཡང་ཀུན་རྫོབ་སྣང་བའི་རྣམ་གཞག་ལ་བརྒལ་བའི་ལན་བརྗོད་པར་བྱ་སྟེ། དེའི་
མཇུག་ཏུ་ཁྱོད་ཀྱི་ཡི་གེར། དེ་ལ་ཀུན་རྫོབ་ཐམས་ཅད་ནི་ལྷས་བྱིན་ཞེས་པ་ནས། ཆོས་
ཡང་ག་པར་སྡུད་པའི་མདོ་དང་། བདེན་གཉིས་འགྲེལ་བར་དྲངས་པའི་མདོ་དང༌། སྟོང་
ཉིད་བདུན་ཅུ་པ་དང༌། བདེན་གཉིས་རང་འགྲེལ་དང༌། འཇུག་པར་དེ་བློ་ལ་ལྟོས་
ཞེས་དང༌། འདི་ན་ཇི་ལྟར་སད་བཞིན། ཞེས་དང་། རབ་རིབ་མཐུ་ཡིས་སྐྲ་ཤད་ལ་
སོགས་པའི། །ཞེས་པའི་འགྲེལ་བ་དྲངས་པའི་བར་ཐམས་ཅད་ནི་ཐ་སྙད་འཇོག་བྱེད་
ཀྱི་ཐ་སྙད་དེ་ཡིན་ན་མིང་གི་ཐ་སྙད་ཁོ་ན་ཡིན་པས་ཁྱབ། །ཅེས་པ་རྗེའི་བཞེད་པར་
གོ་ནས། བློའི་ཐ་སྙད་ཀྱིས་ཀྱང་འཇོག་པའི་ཁུངས་སུ་དེ་རྣམས་འདྲེན་པར་སྣང་བས།
འབེན་མེད་པའི་གནམ་མདའ་ཡིན་པར་གོང་དུ་བརྗོད་ཟིན་ནོ། །དེའི་མཇུག་ཏུ་ཁྱོད་
ཀྱིས་ཐ་སྙད་བཏགས་དོན་བཙལ་བའི་ཚེ་མི་རྙེད་ཅེས་པའི་སྒྲ་ཙམ་ཡང་ཡང་སྨྲས་ཀྱང་།
དོན་ལ་བཙལ་ནས་རྙེད་པ་བྱས་འདུག་སྟེ། ལས་ཀྱི་འབྲས་བུ་བསྐྱེད་པའི་ཚུལ་ལ་བརྟགས་
ཤིང་དཔྱད་ནས་ཞིག་པ་དངོས་པོ་ལས་འབྲས་ཀྱི་རྟེན་དུ་ཁས་བླངས་པའི་ཕྱིར་རོ། །འདི་
ཐུན་མོང་མིན་པའི་གྲུབ་མཐར་བྱེད་པ་ལ་འདི་དྲི་བར་བྱ་སྟེ། ཞིག་པས་འབྲས་བུ་བསྐྱེད་



སུན་འབྱིན་བརྗོད་པ་མི་མཁས་པར་བསྟན་པ། 38
པ་དེ་རིག་ཤེས་ཀྱི་ངོར་ཁས་ལེན་ནམ། ཐ་སྙད་དུ་ཁས་ལེན། དང་པོ་ལྟར་ན་དོན་གོ
གཉིས་པ་ལྟར་ན་ཐ་སྙད་དུ་ལས་དང་ལས་ཀྱི་འབྲས་བུ་གཞན་ཡིན་པར་ཐལ། དེ་གཉིས་
ཀྱི་བར་དུ་ཞིག་པ་དངོས་པོ་བས་ཆོད་པའི་ཕྱིར་རོ།. །འདོད་ན། ཐ་སྙད་དུ་སྔར་གྱི་
ཤིང་གི་ས་བོན་དང་ཕྱིས་ཀྱི་ཤིང་སྡོང་གཞན་ཡིན་པར་ཐལ། ཞེས་སོགས་མང་དུ་བྲིས་
པ་ནི། ཐལ་འགྱུར་སྔ་ཕྱི་གཉིས་ཀ་ལ་འདོད་པ་ཡིན་ཏེ། རྒྱུ་དང་འབྲས་བུ་གཞན་དུ་
ཁས་ལེན་པ་དང༌། ཀ་བ་དང་བུམ་པ་གཞན་དུ་ཁས་ལེན་པ་དང༌། མེ་དང་དུ་བ་གཞན་
དུ་ཁས་ལེན་པར་ཡང་ཡང་བསྒྲགས་ཟིན་པས་ཐོས་རྒྱ་མ་ཆུང་ཞིག རང་བཞིན་གྱིས་
གྲུབ་པའི་གཞན་དང༌། གཞན་ཙམ་གྱི་དབྱེ་བ་མི་ཕྱེད་པ་ཁྱོད་ད་དུང་མགོ་བོ་འཁོར་
འདུག་གོ །མཐར་ཐུག་དཔྱོད་པའི་རིག་ཤེས་ཀྱི་ངོར་ནི་ཞིག་པ་ཕར་ཞོག་སངས་རྒྱས་
བཅོམ་ལྡན་འདས་ཀྱང་ངེད་ཁས་མི་ལེན་ཏེ། དོན་དམ་བདེན་པ་བདེན་པར་གྲུབ་མ་
གྲུབ་དཔྱོད་པའི་རིགས་ཤེས་ཀྱི་ངོར་དཔྱད་གཞི་འམ་དོན་དམ་པར་རང་ཉིད་ཀྱང་མ་
གྲུབ་པར་ཐག་ཆོད་པའི་ཕྱིར་རོ། །དྲི་བ་བྱེད་ལུགས་རིགས་འཆལ་ནས་ལོ་མང་སོང་
འདུག་གོ །རང་སྡེ་དངོས་སྨྲ་བ་དག་གིས་ལས་འབྲས་ཀྱི་རྟེན་དུ། ཆུད་མི་ཟ་དང་
ཐོབ་པ་དང་ཞེས་སོགས་ནས། ཞིག་པ་དངོས་པོར་ཁས་ལེན་པ་ནི། ཆོས་འདི་ལས་
ཕྱི་རོལ་ཏུ་གྱུར་པ་ཞེས་སོགས་བྲིས་པ་ནི། བླུན་པོ་གོ་བ་དམིགས་ཕྱེད་པ་སྟེ། སེམས་
ཙམ་པས་ཀུན་གཞི་ལས་འབྲས་ཀྱི་རྟེན་དུ་ཁས་ལེན་པ་ནི། གང་ཟག་ལས་འབྲས་ཀྱི་
རྟེན་དུ་འདོད་པ་དང་མཚུངས་ཏེ། ལས་ཀྱི་བག་ཆགས་གང་ལ་བགོ་བའི་གཞི་ཡིན་
པས་ལས་འབྲས་ཀྱི་རྟེན་ཞེས་བྱ་ལ། ཐོབ་པ་དང་ཆུད་མི་ཟ་བ་དང་། ཞིག་པ་དངོས་
པོ་བ་སོགས་ནི། ཁས་ལེན་མཁན་དེ་ཀ་ཚོས་ཀྱང་ལས་ཀྱི་འབྲས་བུ་དེ་འབྱིན་པའམ་
བསྐྱེད་པའི་རྒྱུར་འདོད་པ་ཡིན་གྱི་ལས་འབྲས་ཀྱི་རྟེན་དུ་འདོད་པ་ག་ལ་ཡིན། དཔེར་
རྒྱུན་
གུཛ་བླ་མ་



སུན་འབྱིན་བརྗོད་པ་མི་མཁས་པར་བསྟན་པ། 39
ན་ཁྱོད་དང་ཁྱི་རྒན་རྒྱ་བོ་གཉིས་ལས་འབྲས་ཀྱི་རྟེན་ཡིན་ཀྱང་། དགེ་མི་དགེའི་ལས་
དེའི་འབྲས་བུ་དེ་འབྱིན་བྱེད་མིན་པ་བཞིན་ནོ། །རྣམ་དབྱེ་འདི་ཙམ་ཡང་མི་ཕྱེད་པར་
གཞན་ལུགས་མྱག་མྱོག་མང་པོ་སྐྱོར་བའི་ངལ་བ་བྱེད་པ་ནི་བློ་སྐྱོན་འབའ་ཞིག་སྟེ། ཀྱེ་
མ་སུས་བསྒོས་པ་ཡིན། ཞིག་པ་དངོས་པོར་ཁས་ལེན་པ་ཚོས་འདི་ལས་ཕྱི་རོལ་དུ་གྱུར་
ན། ཁྱོད་རང་ལ་འཁོར་གསུམ་བསྙོན་དུ་མེད་པར་འོང་སྟེ། སྔར་རེད་མདའ་བ་ལ་
དགག་པ་བརྗོད་པ་དྲན་པར་གྱིས་ཤིག ཤེས་བྱ་ཆོས་ཅན། ཞིག་པ་དངོས་པོ་བ་ཁས་
ལེན་ཙམ་གྱིས་ཆོས་འདི་ལས་ཕྱི་རོལ་ཏུ་གྱུར་པ་མ་ཡིན་པར་ཐལ། ཆོས་འདི་པའི་
ནང་ནས་རང་སྡེ་བྱེ་བྲག་ཏུ་སྨྲ་བས་ཀྱང་ཞིག་པ་དངོས་པོར་ཁས་ལེན་པའི་ཕྱིར་རོ། །དེར་
ཐལ། དེས་དུས་གསུམ་དངོས་པོར་ཁས་ལེན་པའི་ཕྱིར་རོ། །ཆོས་མངོན་པའི་བརྡ་
ཙམ་ཡང་མ་ཐོས་པར་སྣང་ངོ་། །གཞན་བློ་སྐྱོན་གཙོ་བོར་ཞུགས་པ་ཁྱོད་ཀྱི་རྣམ་རྟོག་
ལ། ཞིག་པ་དངོས་པོ་ཡིན་པར་ཀླུ་སྒྲུབ་དང་ཟླ་གྲགས་ཀྱིས་མ་བཤད་པར། རྗེ་བླ་
མས་གྲུབ་མཐའ་གསར་དུ་མཁས་ཁྱད་བྱས་ནས་བཞག་སྙམ་དུ་སྡང་ཞུགས་བྱེད་པའི་
ལུགས་སུ་སྣང་བ། དྲན་པ་རྣལ་དུ་ཞོག་ལ་ལྟོས་ཤིག །རྩ་ཤེར། །མྱ་ངན་འདས་པ་
འདུས་མ་བྱས། །དངོས་དང་དངོས་མེད་འདུས་བྱས་ཡིན། །ཞེས་གསུངས་པའི་དངོས་
མེད་འདུས་བྱས་ཡིན་ཞེས་པའི་དངོས་མེད་དེ་གང་ལ་ཟེར། འབྲུ་བསྣོན་རྒྱུ་ཞིག་དགོས་
སོ། །ཡང་རབ་བྱེད་བདུན་པའི་འགྲེལ་བ་ཚིག་གསལ་དུ། ཞིག་འཇིག་གཉིས་རྒྱུས་
སྐྱེད་དགོས་མི་དགོས་འགོ་མཚུངས་མཛད་པའི་རིགས་དང་། འཆི་བ་ཡང་བྱ་བ་གཉིས་
སུ་ཉེ་བར་གནས་པ་ཡིན་ཏེ། ཞེས་ས་བཅུ་པའི་མདོ་དྲངས་ཏེ་ཞིག་པ་དངོས་པོར་བསྒྲུབ་
པ་དང་། ཡང་རིགས་པ་དྲུག་ཅུ་པར། རྒྱུ་ཟད་ཉིད་ལས་ཞི་བ་ནི། །ཟད་ཅེས་བྱ་
བར་དམིགས་པ་སྟེ། །ཞེས་གསུངས་པ་དང༌། དེའི་འགྲེལ་པར་དཔལ་ལྡན་ཟླ་བས།



སུན་འབྱིན་བརྗོད་པ་མི་མཁས་པར་བསྟན་པ། 40 ལར་172722 2 721
འཇིག་རྟེན་ན་གྲགས་པའི་དཔེ་དུ་མས་ཞིག་པ་དངོས་པོར་བསྒྲུབས་པ་དང་། ཡང་འཇུག་
པ། ལ་ལར་ལས་འགགས་ཡུན་རིང་ལོན་ལས་ཀྱང་། །འབྲས་བུ་ཡང་དག་འབྱུང་
བར་རིགས་པར་གྱིས། །ཞེས་པའི་རྩ་འགྲེལ་རྣམས་སུ། ཐོབ་པ་དང་ཆུད་མི་ཟད་དང་
ཀུན་གཞི་སོགས་མེད་ཀྱང་ལས་སྔ་མ་འགགས་པས་འབྲས་བུ་སྐྱེད་པར་གསུངས་པ་འདི་
ཐམས་ཅད། རྗེ་ཉིད་ཀྱི་ལན་གཅིག་མ་ཡིན་པར་དྲངས་ནས། གསུང་སྒྲོས་རྣམས་
སུ་རྒྱས་པར་བཤད་པ་འདི་རྣམས། ཁྱོད་ཀྱི་མིག་ལམ་དུ་ཐར་ཐོར་ཙམ་ཡང་མ་བྱུང་
ངམ། མ་བྱུང་ན་ཞིག་པ་དངོས་པོར་གསུངས་པ་ལ་ཚིག་ངན་གྱི་སྐུར་འདེབས་མི་འོས་
ཤིང་། དེ་རྣམས་ཅུང་ཟད་མཐོང་བ་དང་ཐོས་པའི་སྒོ་ནས་དོགས་པ་ཡན་ཆད་ཞུགས་
ན། ཐོག་མར་ཁྱོད་ཀྱིས་འཕགས་མཆོག་ཀླུ་སྒྲུབ་དང་། དཔལ་ལྡན་ཟླ་བ་ཡབ་སྲས་
རྣམས་ལ་ཆོས་འདི་ལས་ཕྱི་རོལ་ཏུ་གྱུར་པའོ། །ཞེས་གསལ་བར་སྒྲོགས་ལ། ངན་
སོང་གི་སྒོ་འབྱེད་པ་ལ་ཞུགས་ཤིག ཡང་ཁྱོད་ཀྱིས། དཔལ་ལྡན་ཟླ་བས་ཀུན་གཞི་
ལས་འབྲས་ཀྱི་རྟེན་ཡིན་པ་འགོག་པའི་རིགས་པ་དེ། ཞིག་པ་དངོས་པོ་བ་ལ་ཡང་མཚུངས་
ཏེ། གང་ཕྱིར་རང་བཞིན་གྱིས་དེ་མི་འགག་པ། །དེའི་ཕྱིར་ཞིག་དངོས་མེད་ཀྱང་
འདི་ནས་ཕྱིར། །ཞེས་འདོན་པ་བསྒྱུར་བས་ཆོག་པའི་ཕྱིར་རོ། །ཞེས་བྲིས་པ་ནི་དཔལ་
ལྡན་ཟླ་བ་ཉིད་ཀྱང་འགོག་པ་ལ་ངོས་བུད་བྱས་པ་སྟེ། ཁྱོད་ཀྱི་བླ་མ་ཀུན་རིག་གིས་
དཔལ་ལྡན་ཟླ་བ་དངོས་སུ་བཀག་ཀྱང༌། བཀག་པར་རང་ཉིད་ཀྱིས་ཁས་ལེན་པའི་ཆ་
དེ་ནས་གསོང་པོར་སྨྲས་ལ། ཁྱོད་ཀྱིས་ནི་དེ་སྔ་ཕན་ཆད་དུ་ཀླུ་སྒྲུབ་དང་ཟླ་གྲགས་ལ་
དངོས་སུ་མི་རྒོལ་བའི་ལུགས་སུ་བྱས་ནས་འདི་ལྟ་བུའི་ཚིག་གིས་ཀླུ་སྒྲུབ་ཡབ་སྲས་འགོག་
པ་ལ་ད་ནི་ཞུགས་སྣང་བ། གང་ཞིག་འཇུག་ཊཱིཀ་འགོག་པའི་ཟོལ་སྦྱོར་གྱིས། །ཀླུ་
སྒྲུབ་ཡབ་སྲས་ཉིད་ཀྱང་སུན་འབྱིན་པ། །ཐུབ་པའི་བསྟན་ལ་སྡང་བའི་བསམ་པ་ཅན།



སུན་འབྱིན་བརྗོད་པ་མི་མཁས་པར་བསྟན་པ། 41 ཀྱི་ ཀྱི་དབྱེ་
བདུད་ཀྱི་རྒྱལ་མཚན་འབྱུང་པོའི་ཕོ་ཉ་མཚར། །ཞེས་སྦྱར་བར་བྱའོ། །ཡང་དེའི་ ་
མཇུག་ཏུ། ཆུ་ཕོར་གང་གི་གོ་ས་ན་ཞེས་པ་ནས། དངོས་འཛིན་ལྷག་པོ་བསྣན་པའོ།
ཞེས་པའི་བར་མང་དུ་བྲིས་པ་རྣམས་ནི། སྤྱིར་འདི་དག་ཤིན་ཏུ་དཀའ་བའི་འཇོག་
མཚམས་ཡིན་པས། སྔོན་གྱི་མཁས་པ་རྣམས་ཀྱིས་ཀྱང་དཔྱད་ལ། ཁྱད་པར་རྗེ་བླ་
མས་ཐུན་མོང་མ་ཡིན་པའི་ལུགས་འདིའི་གསལ་ཁ་བཏོད། གསུང་སྒྲོས་ཆེན་མོ་རྣམས་
སུ་ཡང་ཡང་བཀོད་པའི་གནད་ནི། ཆོས་མངོན་པར། ལས་ཀྱི་འབྲས་བུའི་རྣམ་པར་
སྨིན་པ་བསམ་གྱིས་མི་ཁྱབ། རྣལ་འབྱོར་བ་རྣམས་ཀྱི་ཏིང་ངེ་འཛིན་གྱི་ནུས་མཐུ་བསམ་
གྱིས་མི་ཁྱབ། །ཅེས་སོགས་གསུངས་པའི་དགོངས་པ་འགྲེལ་བ་དང་། དུས་ཀྱི་འཁོར་
ལོའི་རྒྱུད་འགྲེལ་དང་། མངོན་པ་དང་ས་སྡེ་སོགས་ནས་བཤད་པའི་སྣོད་བཅུད་ཀྱི་
རྣམ་གཞག་མི་འདྲབ་དུ་མ་ཞིག་གསུངས་པ་རྣམས་ལ། རང་གི་བློ་ཡུལ་ན་འཆར་བདེ་
བ་ཞིག་མ་གཏོགས། གཞན་ཐམས་ཅད་འཁྲུལ་སྣང་ཡིན། དྲང་དོན་དགོངས་པ་ཅན་
ཡིན། ཚད་མས་མ་གྲུབ་ཅེས་པའི། གཞོགས་ཕྱེད་གཡང་བསྐྱར་མཛད་མ་ནུས་པར།
ཆ་ཅན་གཅིག་གི་གོ་ས་ན་ཆ་ཤས་མི་འདྲ་བ་དུ་མ་སོ་སོར་གནས་པ་དང་། འགྲོ་བ་སོ་
སོའི་ལས་ཀྱི་འབྲས་བུ་ལ་མ་འཆོལ་བར་སོ་སོས་ལོངས་སྤྱོད་པ་སོགས་ཚད་གྲུབ་ཅིག་
འཇོག་མ་ཤེས་ན། རྒྱལ་བའི་གསུང་རབ་གྱི་དགོངས་པ་ཕྲ་མོ་གཏན་ལ་འབེབས་མི་
ནུས་པར་འདུག་སྙམ་དུ་དགོངས་ནས། ཆ་ཅན་བརླན་ཞིང་གཤེར་བ་ཕོར་གང་གི་གོ་
ས་ན། ཆ་ཤས་ཀྱི་དངོས་པོ་ཆུ་དྭངས་ཤིང་བསིལ་བ་དང་། བདུད་རྩི་དང་རྣག་ཁྲག་
སོགས་མི་འདྲ་བ་དུ་མ་དུས་གཅིག་ཏུ་ཡོད་སྲིད་པར་ཞལ་གྱིས་བཞེས་པ་ཡིན་ལ། དེ་
ལ་ཁྱོད་ཀྱི་བླ་མ་ཀུན་རིག་གིས་ཀྱང་། ཆེས་ཕྲ་བའི་གནས་དེ་ཉིད་བློ་ཡུལ་དུ་མ་ཤོང་
བར། གཟུགས་ཅན་གཞན་གྱིས་གཟུགས་ཅན་གཞན་གྱི་གོ་མི་ཁེགས་པར་ཐལ་བ་དང༌། །



སུན་འབྱིན་བརྗོད་པ་མི་མཁས་པར་བསྟན་པ། 42
ཕྱི་རོལ་བས་ཡུལ་དང་དབང་པོའི་བར་དུ་ལུས་གཟུགས་སྐྱེས་པར་འདོད་པ་དང་མཚུངས་
སོ། །ཞེས་སོགས་ཀྱི་དགག་པ་དུ་མ་ཅིག་བཤེས་སྤྲིང་གི་ཊཱིཀྐར་བརྗོད་པ་དང་། ཡང་ །
དེ་ལ་མཁས་གྲུབ་ཆོས་ཀྱི་རྒྱལ་པོས། སྟོང་ཐུན་སྐལ་བཟང་མིག་འབྱེད་དུ་ལན་མཛད་
པ་སོགས། ད་ལྟ་དབུས་གཙང་གི་དགེ་བཤེས་དབུ་ཚད་མངོན་པ་ཕར་ཕྱིན་སོགས་ལ་
བློ་ཁ་ཕྱོགས་པ་ཐམས་ཅད་ཀྱི་རྣ་བའི་བུག་གར་རྒྱུན་དུ་སྒྲོགས་པ་འདི་ཀ་ཡིན་མོད། །
བརྒལ་ལན་དེ་རྣམས་སུ་མ་འདུས་པའི་ཁྱོད་ལ་དོགས་པའི་གནས་ཅི་འདུག འདི་ནི་ ་
འཇིག་རྟེན་ན་ཁྱི་རྒན་པས་ཟུག་པ་ན་ཁྱི་གུས་ཀྱང་ཟུག་ཅེས་སྨྲས་པ་ལྟར། དེ་རྣམས་
ཀྱི་ལད་མོ་ཙམ་ཞིག་བྱེད་འདོད་པར་ཟད་དེ། ད་དུང་ཡང་ནན་གྱིས་ཁྱོད་རང་གི་སྐལ་
བའི་ལབ་ལོབ་ཅུང་ཟད་ཅིག་མ་བྱས་པར་ཡིད་མི་ཚིམ་ན། ཉོན་ཅིག ཁྱོད་ཀྱིས་ད་
ལྟ་འདིར། བརླན་གཤེར་ཕོར་གང་ལ་འགྲོ་བ་དྲུག་གི་མཐོང་སྣང་མི་འདྲ་བ་དྲུག་བྱུང་།
བའི་ཚེ། ཤེས་པ་གཅིག་ལ་བལྟོས་ཏེ་གཞན་ལྔ་འཁྲུལ་ཤེས་ཡིན་པ་དང༌། ཤེས་པ་
དེ་ཀ་ལ་བལྟོས་ཏེ་ཁོ་རང་མ་འཁྲུལ་བ་ཡིན། ཡང་ཤེས་པ་གཅིག་ལ་ལྟོས་ཏེ་གཞན་
ལྔའི་ཡུལ་རྣམས་ལོག་པའི་ཀུན་རྫོབ་ཡིན། ཤེས་པ་གཅིག་པུ་ཁོ་རང་ལ་བལྟོས་ཏེ་རང་
གི་ཡུལ་དེ་བདེན་པ་ཡིན། དེ་ཐམས་ཅད་ཀྱང་འཇིག་རྟེན་གྱི་ཐ་སྙད་དུ་ཡོད་པའི་དོན་
ཡིན། དོན་དམ་པར་ནི་དེ་ཐམས་ཅད་ཀྱང་མ་གྲུབ་བོ། །ཞེས་རང་ལུགས་བཞག་འདུག་ ་
པ། འདི་ནི་བླུན་པོ་རང་གི་མགོ་རྡུང་བར་བྱེད་པ་སྟེ། ཤེས་བྱ་ཆོས་ཅན། བརླན་
གཤེར་ཕོར་གང་ལ་འགྲོ་བ་དྲུག་གི་མཐོང་སྣང་མི་འདྲ་བ་དྲུག་སྐྱེས་དུས་ཀྱི་མིག་ཤེས་
དྲུག་པོ་འཁྲུལ་མ་འཁྲུལ་མཚུངས་པར་ཐལ། ཤེས་པ་རང་རང་ལ་བལྟོས་ཏེ་རང་རང་
ལ་མ་འཁྲུལ་ཞིང༌། གཞན་ལྔ་འཁྲུལ་བར་མཚུངས་པའི་ཕྱིར་རོ། །རྟགས་ཁས་བླངས། །
འདོད་ན། དེའི་ཚེ་བདུད་རྩི་དང་རྣག་ཁྲག་སོགས་ཡུལ་དྲུག་པོ་བདེན་མི་བདེན་ཀྱང་



སུན་འབྱིན་བརྗོད་པ་མི་མཁས་པར་བསྟན་པ། 43 ང ་བ། ཀ་པ། ཁ་ཏི་ཀ་་་།
མཚུངས་པར་ཐལ། ཤེས་པ་རང་རང་ལ་བལྟོས་ཏེ་རང་གི་ཡུལ་བདེན་གཞན་ལྔ་པོ་
མི་བདེན་པའི་ཕྱིར་རོ། རྟགས་གསལ་ཁས་བླངས་སོ། །དེ་ཡང་འདོད་ན་ད་ཉོན་ཅིག
ཤེས་བྱ་ཆོས་ཅན། ཤཱཀྱ་ཐུབ་པའི་གཟུགས་ལ་ལྟ་བའི་ཀུན་དགའ་བོའི་མིག་ཤེས་དང་། །
མུ་སྟེགས་རྫོགས་བྱེད་ཀྱི་མིག་ཤེས་གཉིས་འཁྲུལ་མ་འཁྲུལ་མཚུངས་པར་ཐལ། སྔར་
གྱི་འདོད་པ་དེའི་ཕྱིར། འདོད་ན་རེ་ཞིག་སོང་། ཤཱཀྱ་ཐུབ་པའི་གཟུགས་ལ་མཛེས་
མི་མཛེས་ཀྱི་དངོས་པོ་གཉིས་ཡོད་མེད་མཚུངས་པར་ཐལ། འདོད་པའི་ཕྱིར། འདོད་
ན་ཤཱཀྱ་ཐུབ་པའི་གཟུགས་ལ་མཛེས་མི་མཛེས་ཀྱི་ཆ་གཅིག་ཡོད་པར་ཐལ། མཛེས་
མི་མཛེས་གཉིས་ཡོད་མེད་མཚུངས་པ་གང་ཞིག མཛེས་པའི་ཆ་གཅིག་ཡོད་པའི་ཕྱིར།
རྟགས་ཕྱི་མ་མ་གཏོགས་ཐམས་ཅད་ཁྱོད་རང་གི་འདི་ཀ་རང་གི་ཁས་ལེན་ལ་སོང་། ཕྱི་
མ་མ་གྲུབ་ན། ཤེས་བྱ་ཆོས་ཅན། སྟོན་པ་ཤཀྱ་ཐུབ་པའི་གཟུགས་ལ་མཛེས་པའི་ཆ་
གཅིག་ཡོད་པ་ཐལ། གོ་བོ་སྨྱོན་པའི་གཟུགས་ལ་མི་མཛེས་པའི་ཆ་གཅིག་ཡོད་པའི་
ཕྱིར། དེར་ཐལ། གོ་བོས་ཁོང་ཁྲོ་རྒྱུན་ལྡན་དུ་བསྒོམས་པའི་རྣམ་སྨིན་གྱི་འབྲས་བུ་
ཞིག་ཡོད་པའི་ཕྱིར། ཅི་འདྲས་བྱུང༌། འདིར་སྨྲས་པ། །ཀུན་ཏུ་རྨོངས་པའི་ཀུན་
རིག་དང༌། །གོ་བ་མེད་པའི་གོ་བ་གཉིས། །ལས་འབྲས་བཀག་པའི་ལས་ངན་གྱིས།
ཐལ་འགྱུར་གཅིག་གིས་ཐལ་བར་བྱས། །བར་སྐབས་ཀྱི་ཚིགས་སུ་བཅད་པའོ། །
ད་ནི་བརྩེ་བས་རྗེས་སུ་གདམས་པར་བྱ་སྟེ། བརླན་ཞིང་གཤེར་བ་ཕོར་གང་གི་
ཡུལ་ན་འགྲོ་བ་དྲུག་གི་མཐོང་ཚུལ་མི་འདྲ་བ་དྲུག་བྱུང་བའི་ཚེ། མིག་ཤེས་དེ་ཐམས་
ཅད་ཀྱང་མ་རིག་བག་ཆགས་ཀྱིས་བསླད་པའི་དབང་གིས་ཡུལ་དུ་སྣང་བར་མཚུངས་
པས། སྤྱིར་འཁྲུལ་ཤེས་ཁོ་ན་ཡིན་ལ། དེ་ལྟ་ན་ཡང་འཕྲལ་གྱི་འཁྲུལ་རྒྱུས་བསླད་
པ་དང་མ་བསླད་པ་ཅི་རིགས་སུ་ཡོད་པས། འཕྲལ་གྱི་འཁྲུལ་རྒྱུས་མ་བསླད་ན་ཤེས་



སུན་འབྱིན་བརྗོད་པ་མི་མཁས་པར་བསྟན་པ། 44
པ་དེ་དང་དེའི་ཡུལ་གཉིས་ཀ་ཡང་འཇིག་རྟེན་ཉིད་ལ་བལྟོས་པའི་ཡང་དག་པའམ་བདེན་
པ་ཞེས་བྱ་ལ། ཡང་འཕྲལ་གྱི་འཁྲལ་རྒྱུས་བསླད་ན་ཡུལ་དང་ཡུལ་ཅན་གཉིས་ཀ་ཡང་
འཇིག་རྟེན་ཉིད་ལ་བལྟོས་པའི་ལོག་པའམ་བརྫུན་པ་ཞེས་བྱ་བར་འཇོག་སྟེ། འཇུག་
པར། །མཐོང་བ་བརྫུན་པའང་རྣམ་པ་གཉིས་འདོད་དེ། །ཞེས་པ་ནས། ལྷག་མ་ནི།
འཇིག་རྟེན་ཉིད་ལས་ལོག་པར་རྣམ་པར་བཞག །ཅེས་གསུངས་པའི་རྩ་འགྲེལ་གྱི་
དགོངས་པའོ། །དེ་ལ་སྤྱིར་མ་རིག་པའི་བསླད་པས་འཁྲུལ་ཡང་། མཐོང་སྣང་དྲུག་
ཀ་འཕྲལ་གྱི་འཁྲུལ་རྒྱུས་མ་བསླད་པའི་བསྙོན་མེད་ཡིན་ན། ཆ་ཅན་བརླན་གཤེར་ཕོར་
གང་གི་སྟེང་ན་ཆ་ཤས་མི་འདྲ་བ་དྲུག་ངེས་པར་ཡོད་སྲིད་དེ། རིགས་དྲུག་སོ་སོའི་
ཐུན་མོང་མ་ཡིན་པའི་རྒྱུ་ལས་སྐྱེས་པའི་ཕྱིར་རོ། །དཔེར་ན་དམྱལ་བའི་མེ་དང་། ཡི་
དྭགས་འགའ་ཞིག་གིས་ཁ་ཟས་མགྲིན་པར་མིད་པས་ཁོག་པར་སླེབ་པ་ན་ཟངས་ཞུན་
རབ་ཏུ་འབར་བར་གྱུར་པ་སོགས་བཞིན། ཡང་མཐོང་སྣང་དེ་དག་མ་བྱུང་ཡང༌། འཕྲལ་
གྱི་འཁྲུལ་རྒྱུས་བསླད་པའི་དབང་གིས་མཐོང་སྣང་མི་འདྲ་བ་ཤར་བ་ཙམ་ཡིན་ན། སྣང་
བ་ལྟར་གྱི་རྫས་ཆ་དེ་དག་ཚད་གྲུབ་ཏུ་ཡོད་མི་དགོས་ཏེ། དཔེར་ན་ད་དུ་ར་ཟོས་པས་
མིག་ཤེས་ལ་དུང་སེར་པོར་སྣང་བ་བཞིན་ནོ། །དེ་བས་ན་ལྕགས་གོང་དམར་འབར་
བ་ལ་སྔགས་ཀྱིས་བཏབ་པའི་ལག་པས་རེག་པའི་ཚེ། ཚ་བའི་རེག་བྱ་མི་ཚོར་བར་གྲང་
བའི་རེག་བྱ་བསྙོན་མེད་དུ་ཚོར་བ་ཅིག་སྲིད་པས། ལྕགས་གོང་དམར་འབར་བའི་སྟེང་
ན་ཡང་གྲང་རེག་གི་དངོས་པོ་ཞིག་ཚད་གྲུབ་ཏུ་ཡོད་སྲིད་པའི་ཕྱིར་རོ། །གཞན་ཡང་
དབང་ཐོབ་པའི་བྱང་སེམས་ཆེན་པོ་རྣམས་ཀྱིས་ཏིང་ངེ་འཛིན་གྱི་མཐུས་རང་རེའི་མདུན་
གྱི་ལྷུང་བཟེད་ནང་གི་གོ་སར་སྣོད་བཅུད་ཀྱི་ལོངས་སྤྱོད་དང་མཆོད་པའི་ཡོ་བྱད་དཔག་
ཏུ་མེད་པ་སྤྲུལ་པའི་ཚེ། ཏིང་ངེ་འཛིན་དེ་དག་འཕྲལ་གྱི་འཁྲུལ་རྒྱུས་ཡེ་མ་བསླད་པས་



སུན་འབྱིན་བརྗོད་པ་མི་མཁས་པར་བསྟན་པ། 45 དེ ་བས 1:|:
སྣང་བ་དེ་དག་བསྙོན་མེད་དུ་གྲུབ་པར་ཁས་ལེན་དགོས་ཏེ། ཀུན་ཏུ་བཟང་པོའི་མཆོད་
སྤྲིན་སྤྲུལ་པ་ལྟ་བུའོ། །མདོར་ན་དེ་དག་ལས་བརྩམས་ཏེ་བརྗོད་པར་ཆེས་མང་ཡང་།།
གོ་དཀའ་ཞིང་སྐྱེ་བོ་དམན་པའི་བློ་ཡུལ་དུ་མི་ཤོང་བས་མ་བྲིས་ལ། སྔར་བཤད་པ་དེ་
ཙམ་ཞིག་ནི་ཆོས་མངོན་པར། ལས་ཀྱི་རྣམ་པར་སྨིན་པ་བསམ་གྱིས་མི་ཁྱབ། སྨན་
དང་སྔགས་ཀྱི་ནུས་པ་བསམ་གྱིས་མི་ཁྱབ། རྣལ་འབྱོར་བ་རྣམས་ཀྱི་ཏིང་ངེ་འཛིན་
གྱི་མཐུ་ནི་བསམ་གྱིས་མི་ཁྱབ། །ཅེས་གསུངས་པའི་དོན། རྗེ་བླ་མས་བཀྲལ་བ་ལྟར་
ཅུང་ཟད་བཀོད་པའོ། །དེ་ཐམས་ཅད་བས་ཀྱང་ད་དུང་དེ་བཞིན་གཤེགས་པའི་སྤྲུལ་
པ་བསམ་གྱིས་མི་ཁྱབ་པར་གསུངས་པའི་དོན་ཕྱོགས་ཙམ་བཤད་ན་ཡང་། དམན་
པ་ཁྱོད་ལྟ་བུ་རྣམས་གན་རྐྱལ་དུ་སྤྲད་ཀྱིས་འགྱེལ་བའི་གནས་ཡོད་དེ། །འདིར་ག་ལ་
བྲི། དེ་བས་ན་རྗེ་བླ་མས་སྔར་གྱི་མཐོང་སྣང་འཕྲལ་གྱི་འཁྲུལ་རྒྱུས་མ་བསླད་པ་དྲུག་
སྐྱེས་པའི་ཚེ། རྫས་མི་འདྲ་བ་དྲུག་བསྙོན་མེད་དུ་ཡོད་སྲིད་པར་ཞལ་གྱིས་བཞེད་པ་
ནི། རིགས་དྲུག་སོ་སོའི་ལས་འབྲས་ཀྱི་རྣམ་གཞག་དགག་ཏུ་མེད་པ་ཁོ་ན་ཡིན་པས།
ཁྱོད་དང་བླ་མ་ཀུན་རིག་གཉིས་ཀྱིས་ནི་ལས་འབྲས་ལ་གནོད་པའི་ངལ་བ་བྱས་པ་ཙམ་
མོ། ཀུན་རྫོབ་སྣང་བའི་རྣམ་གཞག་ལ་བརྒལ་བའི་ལན་བརྗོད་ཟིན་ཏོ། །
ཡང་ཁྱོད་ཀྱིས་འཕྲོས་དོན་ཡང་རིམ་བཞིན་དུ་དཔྱད་པར་བྱ་བ་ཡིན་ཏེ། དབུ་
མ་པ་གཞན་གྱིས་ཤེས་སྒྲིབ་ཏུ་ཁས་བླངས་པའི་ཆོས་ཀྱི་བདག་འཛིན་ཉོན་སྒྲིབ་ཏུ་འདོད་
པ་ནི། ཀླུ་སྒྲུབ་ཀྱི་དགོངས་པ་གཏན་མིན་ཏེ། ཞེས་པ་ནས། ཆོས་ཀྱི་བདག་འཛིན་
ཉོན་སྒྲིབ་ཡིན་པ་ནི་ཀླུ་སྒྲུབ་དང་བྱམས་མགོན་གཉིས་ཀའི་དགོངས་པ་གཏན་མིན་ཏེ།
ཞེས་པའི་བར་མང་དུ་བྲིས་སྣང་བ་ལ། རེ་རེ་ནས་བརྗོད་ཀྱང་དགོས་པ་ཆུང་ཞིང་ཧ་
ཅང་ཡི་གེ་མང་བར་འགྱུར་བས་མ་བྲིས་ལ། གཞུང་གི་འབྲུ་སྣོན་ཚུལ་རེ་རེ་ཙམ་ལ་



སུན་འབྱིན་བརྗོད་པ་མི་མཁས་པར་བསྟན་པ། 46
བརྟེན་ནས་བདེན་འཛིན་ཤེས་སྒྲིབ་ཡིན་ནམ་སྙམ་དུ། རང་རྒྱུད་ཀྱི་བག་ཆགས་ཀྱི་གོམས་
པས་འཁྲུལ་འདུག་པ་ལ། གནོད་བྱེད་མདོར་བསྡུས་པ་ཙམ་བརྗོད་པར་བྱ་སྟེ། བཞི་
བརྒྱ་བའི་འགྲེལ་བར། དེ་ལ་བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་
ལ་རག་མ་ལས་པའི་ངོ་བོའི་རང་བཞིན་ཏེ། དེ་མེད་པ་ནི་བདག་མེད་པའོ། །དེ་ནི་
ཆོས་དང་གང་ཟག་གི་དབྱེ་བས་གཉིས་སུ་རྟོགས་ཏེ། ཆོས་ཀྱི་བདག་མེད་པ་དང་གང་
ཟག་གི་བདག་མེད་པའོ། །ཞེས་གསུངས་པས། འདིར་དགག་བྱ་གང་ཟག་གི་བདག་
དང་ཆོས་ཀྱི་བདག་གཉིས་ལ་ཕྲ་རགས་མེད་པས་དེ་བཀག་པའི་བདག་མེད་གཉིས་ལ་
ཡང་ཕྲ་རགས་མི་འདོད་ལ། དེའི་ཕྱིར་བདག་འཛིན་གཉིས་ལ་ཡང་ཕྲ་རགས་མེད་
པས། གང་ཟག་གི་བདག་འཛིན་ཉོན་སྒྲིབ་ཡིན་པ་བཞིན་དུ་ཆོས་ཀྱི་བདག་འཛིན་ཡང་
ཉོན་སྒྲིབ་ཏུ་འདོད་པ་ཡིན་ཏེ། མདོར་བསྡུས་ན་ཕུང་པོ་བདེན་པར་འཛིན་པའི་བདེན་
འཛིན་ཆོས་ཅན། ཉོན་སྒྲིབ་ཏུ་ཐལ། ཉོན་མོངས་ཅན་གྱི་མ་རིག་པ་ཡིན་པའི་ཕྱིར།
དེར་ཐལ། བདེན་མེད་རྟོགས་པའི་རིག་པ་ཡེ་ཤེས་ཀྱི་འགལ་ཟླའི་མི་མཐུན་ཕྱོགས་
སུ་གྱུར་པའི་རིག་པ་ཡིན་པའི་ཕྱིར། སེམས་བྱུང་ཡིན་པ་ཡང་ངེས་པར་མི་དགོས་སོ།
མ་གྲུབ་ན་དེར་ཐལ། ཕུང་པོའི་སྟེང་དུ་བདག་མེད་པར་རྟོགས་པའི་རིག་པ་ཡེ་ཤེས་
ཀྱི་འགལ་ཟླའི་མི་མཐུན་ཕྱོགས་ཡིན་པའི་ཕྱིར། ཞེས་པས་ལེགས་པར་བསྒྲུབ་ནུས་སོ།
གལ་ཏེ་རིག་པ་དེ་འདྲའི་ཕུང་པོ་བདེན་འཛིན་མ་རིག་པར་འགྲུབ་ཀྱང་། མ་རིག་པ་
ཡིན་ན་ཉོན་མོངས་ཡིན་མི་དགོས་ཏེ། ཉོན་མོངས་ཅན་མ་ཡིན་པའི་མ་རིག་པ་ཡོད་
པའི་ཕྱིར་སྙམ་ན། དགོས་པ་འདི་ནི་ཁྱོད་གཅིག་པུར་མ་ཟད། རྗེ་ཉིད་ཀྱི་ལུགས་འཛིན་
པར་རློམ་པ་མང་པོ་ཞིག་ལའང་འདུག་པས་ཅུང་ཟད་བཤད་པར་བྱ་སྟེ། དེ་ལ་རྣམ་
འགྲེལ་དུ། མ་རིག་གིས་བསླད་བདག་ཉིད་ལ། །ཞེས་དང༌། དབུས་མཐར། ཉོན་



47
སུན་འབྱིན་བརྗོད་པ་མི་མཁས་པར་བསྟན་པ།།
མོངས་ཅན་མིན་མ་རིག་པ། །ཞེས་གསུངས་པ་ལྟར། སེམས་ཙམ་གྱི་གཞུང་ནས་
ལུགས་དེ་ཉིད་ཀྱི་ཆོས་ཀྱི་བདག་འཛིན་ཕྲ་མོ་ལ་མ་རིག་པ་གསུངས་ཀྱང་དེ་མ་རིག་པ་
མཚན་ཉིད་པར་གཏན་མི་འདོད་དེ། དེ་བཞིན་དུ་དབུ་མའི་སྐབས་སུ་ཡང་ཉོན་མོངས་
ཅན་མ་ཡིན་པའི་མ་རིག་པ་དེ་ཉིད་མ་རིག་པ་མཚན་ཉིད་པ་གཏན་མི་འདོད་དོ། །གནས་
ལུགས་ཕྲ་མོ་རྟོགས་པ་ལ་སྒྲིབ་བྱེད་ཡིན་པ་ལ་བཏགས་ནས་བརྗོད་པའོ། །ཁྱད་པར་
ད་ཐལ་འགྱུར་བའི་སྐབས་སུ་ནི། ཉོན་མོངས་ཅན་མ་ཡིན་པའི་མ་རིག་པ་ནི། དམིགས་
རྣམ་འཛིན་པའི་ཤེས་པ་ལ་གཏན་མི་འདོད་དེ། མ་རིག་བག་ཆགས་ཀྱི་ས་ཞེས་པ་རྒྱུད་
བླ་རྩ་འགྲེལ་ནས་གསུངས་པ་ལྟ་བུ་ལ་ངེས་པར་མི་འདོད་པས། རྣམ་པ་ཐམས་ཅད་
ད་ཉོན་སྒྲིབ་ཡིན་མི་སྲིད་ཅིང་། ཤེས་སྒྲིན་ཡིན་པ་ཡང་མི་སྲིད་པས། དེ་མ་རིག་པ་
མཚན་ཉིད་པར་གཏན་མི་འདོད་དོ། །དེས་ན་ལུགས་འདིས་ཤེས་སྒྲིབ་དང་ཤེས་པའི་
གཞི་མཐུན་མི་འདོད་པའི་ཕྱོགས་ཉིད་རྗེའི་དགོངས་པར་གནས་སོ། །ཁྱོད་ཀྱིས། །ལས་
དང་ཉོན་མོངས་རྣམ་རྟོག་ལས། །ཞེས་དང༌། །དེ་ལས་ཡན་ལག་བཅུ་གཉིས་འབྱུང་།
ཞེས་དང་། །ལས་དང་ཉོན་མོངས་ཚུལ་བཞིན་མིན། །ཡིད་ལ་བྱེད་ལ་རྟག་ཏུ་གནས།།
ཞེས་སོགས་དྲངས་པ་ནི་འབྲེལ་ཡེ་མེད་དེ། ཉོན་མོངས་དང་རྣམ་རྟོག་སོ་སོར་སྨོས་
པ་ཙམ་ཡིན་གྱི། སྐབས་དེའི་རྣམ་རྟོག་དང་ཉོན་མོངས་འགལ་དགོས་ན། ཉོན་མོངས་
དང་ཚུལ་མིན་ཡིད་བྱེད་ཀྱི་རྟོག་པ་གཉིས་ཀྱང་འགལ་བར་ཐལ། དེ་གཉིས་ཀྱང་གཞུང་
གིས་སོ་སོར་སྨོས་པའི་ཕྱིར། འདོད་ན། ཉོན་མོངས་ཅན་གྱི་མ་རིག་པ་ཆོས་ཅན།།
ཚུལ་མིན་ཡིད་བྱེད་མ་ཡིན་པར་ཐལ། ཉོན་མོངས་ཡིན་པའི་ཕྱིར། རྟགས་ཁྱབ་ཁས་
བླངས། འདོད་ན། དེ་ཆོས་ཅན། ཚུལ་མིན་ཡིད་བྱེད་ཡིན་པར་ཐལ། གང་ཟག་གི་
བདག་མེད་པ་ལ་བདག་ཏུ་འཛིན་པའི་བློ་ཡིན་པའི་ཕྱིར། དེས་ན་གཞུང་དེ་རྣམས་ཀྱི་



དེ
སུན་འབྱིན་བརྗོད་པ་མི་མཁས་པར་བསྟན་པ། 48 ་་་་་་ : ་ ་
དོན་ནི། ཡང་སྲིད་ཀྱི་ཕུང་པོ་སོགས་ལ་ཆགས་པའི་ཉོན་མོངས་བྱེ་བྲག་པ་འདོད་ཆགས་
སོགས་དང༌། ཞེ་སྡང་དང་དཔེར་ན་ང་རྒྱལ་ཕྲག་དོག་སོགས་ཀྱིས་ཀུན་ནས་སླངས་
ཏེ། ཟག་བཅས་ཀྱི་ལས་སྣ་ཚོགས་གསོག་པས། དེ་ལྟ་བུའི་ལས་དང་ཉོན་མོངས་བྱེ་
བྲག་པ་དེ་འདྲ་བ་རྣམས། བདག་ཏུ་ལྟ་བའི་ཚུལ་མིན་ཡིད་བྱེད་ཀྱི་རྣམ་རྟོག་ལས་འབྱུང༌།
ཞེས་པའི་དོན་ཡིན་ལ། བདག་འཛིན་དེ་ཀ་རང་ཡང་བདེན་འཛིན་ཕྲ་མོ་ལ་ངེས་པར་
བྱ་དགོས་པ་ཡིན་ནོ། །དེས་ན་ལས་དང་ཉོན་མོངས་ཞེས་པའི་ཉོན་མོངས་ནི་དེ་ལྟ་བུ་
ལ་གོ་བར་བྱའོ། །དེ་ལས་ཡན་ལག་བཅུ་གཉིས་འབྱུང༌། །ཞེས་དྲངས་པ་ཡང་ཤིན་
ཏུ་མ་ངེས་ཏེ། ཡན་ལག་བཅུ་གཉིས་པོ་རང་སྔ་ཕྱི་རིམ་ཅན་དུ་བརྒྱུད་པའི་ཚེ། ཡན་
ལག་ཚར་སྔ་མའི་མ་རིག་པ་ལས་ཚར་ཕྱི་མ་གཞན་གྱི་ཡན་ལག་བཅུ་གཉིས་པོ་ཐམས་
ཅད་འབྱུང་བ་དང་། སྔ་མ་འདུ་བྱེད་ལས་ཀྱང་ཕྱི་མ་གཞན་གྱི་ཡན་ལག་བཅུ་གཉིས་
པོ་ཐམས་ཅད་ཚང་བར་འབྱུང་བ་སོགས། ལམ་གསུམ་ཐོག་མཐའ་དབུས་མེད་པ། །ཞེས་
སོགས་དང་། དེ་ལྟར་སྲིད་པའི་འཁོར་ལོ་དེ། །ཞེས་སོགས་རིགས་པ་དང་ལུང་མཐའ་
ཡས་པའི་འགྲུབ་པའི་ཕྱིར་རོ། །གཞན་མི་དགོས། གོ་བོ་ཁྱོད་རང་གིས་འདི་རིང་ལྟ་
བུའི་དུས་ཀྱི་མ་རིག་པ་ལས་སྐྱེ་བ་ཕྱི་མ་གང་ཡང་རུང་བའི་རྟེན་འབྲེལ་བཅུ་གཉིས་ཚང་
བར་འབྱུང་བ་མི་ཤེས་ན། མངོན་པ་དང་ཕར་ཕྱིན་སོགས་ཀྱི་ཆོས་སྐད་རགས་པ་ཙམ་
ཡང་མ་ཆགས་པར་ཟད་དོ། །དེས་ན་ཁྱོད་ཀྱིས་རྗེ་བླ་མ་ལ། བློ་གྲོས་ཤིན་ཏུ་རྙིང་
བའི་རྣམ་ཐར་ཏེ། ཞེས་སྐབས་དེར་ངན་སྨྲས་བྱེད་ནུས་པ། ངོ་ཚ་རྒྱུ་ཨེ་འདུག དེས་
ན། བདེན་འཛིན་ཡིན་ན་མ་རིག་པ་མཚན་ཉིད་པ་མ་ཡིན་པ་བུད། ཡང་ཁྱོད་ཀྱིས།
འཁོར་གསུམ་རྣམ་པར་རྟོག་པ་གང་། །ཞེས་སོགས་ཀྱི་རྒྱུད་བླ་དྲངས་པ་ནི། རྗེའི་
ལུགས་འདི་ལ་དོགས་པ་ཅུང་ཟད་ཡོད་པས། དེ་ཙམ་གྱི་ཆ་ནས་རྒོལ་ན་ནི་རྟོགས་ལྡན་



སུན་འབྱིན་བརྗོད་པ་མི་མཁས་པར་བསྟན་པ། (49 འ དམ་ ་་་་་་ ::།
ལ་སྐྱེ་བའི་དོགས་པ་ཡིན་མོད། འོན་ཀྱང་འདི་ལ་རྒྱལ་ཚབ་དར་མ་རིན་ཆེན་གྱིས་རྒྱུད་
བླའི་རྣམ་བཤད་དུ་འཆད་ཚུལ་གཉིས་མཛད་པ་ལ་ཁྱེད་རང་ལྟོས་ཤིག །འགག་སྡོམ་
ལ་ཁྱོད་ཀྱིས། བདེན་འཛིན་ལ་ཉོན་སྒྲིབ་ཏུ་བྱེད་པ་ཀླུ་སྒྲུབ་དང་བྱམས་མགོན་གཉིས་
ཀའི་དགོངས་པ་མ་ཡིན་ནོ། །ཞེས་བྲིས་པ་འདི་ཡང་ཁྱོད་ཀྱི་རྟགས་ངན་ཞིག་ཡིན་ཏེ།
གཞུང་དེ་ནས་གྲུབ་མཐའ་གང་བཤད་པ་དེ་གཞུང་རྩོམ་པ་པོ་དེའི་དགོངས་པ་ཡིན་ནོ་
སྙམ་དུ་བཟུང་འདུག་པའི་ཕྱིར་རོ། །མངོན་རྟོགས་རྒྱན་ལས་བདེན་འཛིན་ཤེས་སྒྲིབ་
ཏུ་བཤད་ཀྱང་། དེ་ཉིད་བྱམས་མགོན་གྱི་རྩ་བའི་དགོངས་པ་ག་ལ་ཡིན། དེ་བཞིན་
དུ་མངོན་རྟོགས་རྒྱན་དང་འབྱེད་གཉིས་ནས། གཟུང་འཛིན་རྫས་གཞན་དུ་འཛིན་པའི་
རྟོག་པ་ཤེས་སྒྲིབ་ཏུ་བཤད་ཀྱང་བྱམས་མགོན་གྱི་རྩ་བའི་དགོངས་པ་ག་ལ་ཡིན། དེ་
བཞིན་དུ་སྟོན་པ་སངས་རྒྱས་ཉིད་ལའང་མཚུངས་སོ། །ཡང་ཁྱོད་རང་གི་ལུགས་ལ་
དེ་ལྟ་བུའི་ཤེས་སྒྲིབ་དེ་ཇི་སྲིད་དབུ་མའི་ལྟ་བ་རྒྱུད་ལ་མ་སྐྱེས་བར་དུ་བདེན་འཛིན་ཁོ་
ན་ཡིན་ལ། སྐྱེས་ནས་མཐོང་ལམ་མ་ཐོབ་བར་དུ་ཡུལ་གྱི་ཕྱོགས་སུ་ཞེན་ན་གཟུང་
རྟོག་དང་། ཡུལ་ཅན་གྱི་ཕྱོགས་སུ་ཞེན་ན་མོས་པ་ཡིད་བྱེད་ཀྱི་རྟག་འཛིན་རྟོག་པ་དང་།
མཐོང་ལམ་སྐྱེས་ཕྱིན་ཆད་བདེན་འཛིན་མེད་པའི་གཟུང་རྟོག་དང༌། དེ་ཁོ་ན་ཉིད་ཡིད་
བྱེད་ཀྱི་རྟག་འཛིན་རྟོག་པ་ཡིན་ནོ། །ཞེས་སོགས་བྲིས་པ་ནི་ཤིན་ཏུ་མཚར་བ་ཞིག་སྟེ།
བདེན་འཛིན་རྒྱས་པ་བདེན་འཛིན་མེད་པའི་གཟུང་རྟོག་དང་། རྟག་འཛིན་རྟོག་པ་གནས་
གྱུར་པའི་ལུགས་སུ་སྣང་བ། འདི་དག་ཁྱོད་རང་གི་བླ་མ་ཀུན་རིག་གི་ཁྲིད་ཡིག་ཏུ།
ཕར་ཕྱིན་དང་པོ་ལྔ་རྒྱས་པས་ཉོན་མོངས་དུག་ལྔར་འགྱུར་བའི་བཤད་པ་སོགས་ནི། ཆོས་
འདི་ལས་ཕྱི་རོལ་ཏུ་གྱུར་པའི་གཏམ་ཁོ་ན་ཡིན་ནོ། །གཟུང་རྟོག་གཉིས་དང་འཛིན་
རྟོག་གཉིས་ལ་བདེན་འཛིན་མིན་པ་སངས་རྒྱས་ཀྱིས་ཀྱང་འཇོག་མི་མཁྱེན་ཅིང་། དེ་



སུན་འབྱིན་བརྗོད་པ་མི་མཁས་པར་བསྟན་པ། 50 ་ ་ ། ༠ ༡ : 1:|: :
ཁོ་ན་ཉིད་ཡིད་བྱེད་དང་མོས་པ་ཡིད་བྱེད་ཅེས་པ་ནི། ཡུལ་དོན་མཐུན་འཛིན་པའི་
བློ་ལ་འཇོག་པ་མ་གཏོགས། ཞེན་ཡུལ་ལ་འཁྲུལ་བའི་བདེན་འཛིན་ལ་འཇོག་པ་ནི་ཡིད་
བྱེད་གཉིས་ཀྱི་དོན་མ་རྟོགས་པ་ཡིན་ཏེ། སོ་སོ་སྐྱེ་བོ་འཕགས་དབྱེ་བས་ཞེས་པའི་ཅི་
འཁྲི་སྣང་བ་ལ། ཁྱོད་ཀྱིས་གོ་བ་ཕྱིན་ཅི་ལོག་འབའ་ཞིག་སྐྱེས་པའི་གཏམ་དུ་སྣང་སྟེ།
ཤེས་པར་འདོད་ན་རྣམ་བཤད་སྙིང་པོ་རྒྱན་དུ་ལྟོས་ཤིག ཡང་དེའི་མཇུག་ཏུ་ཁྱོད་ཀྱིས།
བདག་གཉིས་ཀྱི་ངོས་འཛིན་ལ། སློབ་དཔོན་ལེགས་ལྡན་འབྱེད་ཀྱིས་ཡིད་ཀྱི་རྣམ་པར་
ཤེས་པ་གང་ཟག་གི་གདགས་གཞིར་འདོད་པ་ཡིན་གྱི། བདག་དང་གང་ཟག་ཏུ་འདོད་
པ་མིན་ནོ་ཞེས་བྲིས་སྣང་བ། ཡི་གེ་མ་དག་པ་ཡིན་ནམ། བདག་གཉིས་ཀྱི་དངོས་
འཛིན་ལ་རྣམ་པར་ཤེས་པ་འོང་དོན་ག་ལ་ཡོད། ངར་འཛིན་ལྷན་སྐྱེས་ཀྱི་དམིགས་
པའི་རྟེན་དུ་གྱུར་པའི་ང་ཞེས་པ་དང་། བདག་ཅེས་པ་དང་གང་ཟག་ཅེས་པའི་མཚན་
གཞིར་ལེགས་ལྡན་འབྱེད་ཀྱིས་ཡིད་ཀྱི་རྣམ་པར་ཤེས་པ་འདོད། །ཅེས་རྗེའི་གསུང་
ལས་འབྱུང་བ་ནི། དཔེར་ན་ཀུན་གཞི་ཁས་ལེན་པའི་སེམས་ཙམ་པ་རྣམས་ཀྱིས་ཀུན་
གཞིའི་རྣམ་པར་ཤེས་པ་གང་ཟག་གི་མཚན་གཞིར་འདོད་པ་དང་མཚུངས་ཏེ། གང་
ཟག་མིང་གི་ཐ་སྙད་ཀྱིས་ཕར་བཏགས་པ་་ཙམ་གྱིས་འཇོག་མ་ཤེས་པར། ཐ་སྙད་
བཏགས་པའི་ངན་རང་གི་ང་ངུས་གྲུབ་པ་ཞིག་ལ་གང་ཟག་ཅེས་འཇིག་པར་སྣང་བ། དེའི་
ཚེ་ཕུང་པོ་ལས་དོན་གཞན་དུ་གང་ཟག་མི་རྙེད་པས་ཕུང་པོ་ཉིད་ལ་འཇོག་ཅིང་། དེ་
ཡང་མཐར་གཏུགས་པའི་ཚེ། གཟུགས་ཕུང་ནི་སྐྱེ་གནས་ཐམས་ཅད་དུ་འོང་བའི་ངེས་
པ་མེད་ཅིང་དབང་ཤེས་ཀྱང་སྐྱེ་གནས་སུ་ཉིང་མཚམས་སྦྱོར་དུས་སུ་མེད་པས་ཡིད་ཀྱི་
རྣམ་པར་ཤེས་པ་ཉག་གཅིག་ལ་གང་ཟག་ཏུ་འཇོག་གོ །ཞེས་གསུངས་ཏེ། འཇུག་
པར། ཁ་ཅིག་བདག་ལྟའི་རྟེན་དུ་ཕུང་པོ་ནི། །ལྔ་ཆར་ཡང་འདོད་ཁ་ཅིག་སེམས་གཅིག་



སུན་འབྱིན་བརྗོད་པ་མི་མཁས་པར་བསྟན་པ།
51
འདོད། ཅེས་གསུངས། ངར་འཛིན་འཇིག་ལྟའི་དམིགས་པ་ཡིན་ལ། སེམས་གཅིག་
པུ་འཇིག་ལྟའི་དམིགས་པ་ཡིན་ན། སེམས་གཅིག་པུ་འཇིག་ལྟའི་དམིགས་པར་འདོད་
པའི་ཕྱོགས་སྔ་སྨྲ་བ་པོ་ཁྱེད་རང་ལྟར་ན་སུ་ཡིན། ལེགས་ལྡན་འབྱེད་དང་ཀུན་གཞི་
འདོད་པའི་སེམས་ཙམ་པ་གཉིས་ཡིན་ནོ་སྙམ་ན། དེ་གཉིས་ཀྱིས་སེམས་གཅིག་པུ་ལ་
བདག་ཏུ་འདོད་པར་ཐལ། སེམས་ཉིད་བདག་ལྟ་ལྷན་སྐྱེས་ཀྱི་དམིགས་རྟེན་དུ་འདོད་
པའི་ཕྱིར་རོ། །དེས་ན་འདི་ཡང་དཔལ་ལྡན་ཟླ་བའི་གཞུང་སུན་འབྱིན་པའི་ཟོལ་སྦྱོར་
རོ། །དེར་མ་ཟད་ཁྱོད་རང་མདོ་དང་བསྟན་བཅོས་ཀྱི་ཚིག་ཟིན་ཉིད་ལ་ལེགས་པར་
འཁྲི་བའི་ལུགས་སུ་སྣང་བ། རྟོག་གེ་འབར་བ་ཁྱོད་རང་གིས་དྲངས་པ་འདི་ཉིད་དུ།
དེ་ལྟར་རྣམ་པར་ཤེས་པ་ནི་ཡང་སྲིད་པར་སྐྱེ་བ་ལེན་པའི་ཕྱིར་བདག་ཡིན་ནོ། །ཞེས་
གསུངས་པའི་ཚིག་ཟིན་འདི་ཉིད་ཀྱིས་ཀྱང་རྣམ་པར་ཤེས་པ་ཉིད་ལ་བདག་ཏུ་འདོད་པར་
ལེགས་པར་གྲུབ་པོ། །དེ་ལྟ་ན་ཡང་། ཡིད་ཀྱི་རྣམ་པར་ཤེས་པ་ལ་བདག་ཏུ་གདགས་
པར་ལེགས་ལྡན་འབྱེད་བཞེད་པ་ཡིན་ཏེ། རྣམ་པར་ཤེས་པ་ལ་བདག་གི་སྒྲ་དངོས་
སུ་འདོགས་ཏེ། ཞེས་གསུངས་པ་ལྟར་རོ། ། སྐབས་དོན་གྱི་གནད་ནི་སློབ་དཔོན་ལེགས་
ལྡན་འབྱེད་ཀྱིས་གང་ཟག་བཏགས་ཡོད་དུ་བཞེད་དེ། །རང་སྡེ་ལ། བརྗོད་དུ་མེད་
པའི་བདག་ཁས་ལེན་མཁན་གནས་མའི་བུ་འདི་མ་གཏོགས། གང་ཟག་རྫས་སུ་འགྱུར་
ཞིང་ཞེས་པའི་གནོད་བྱེད་ཀྱང་ཕུང་པོ་རེ་རེ་བ་བདག་ཏུ་འདོད་པ་ལ་ཁས་ལེན་འགལ་
བའི་སྐྱོན་བརྗོད་མཛད་པ་ཡིན་ནོ། །དེ་ལྟ་ན་ཡང་ཡིད་ཀྱི་རྣམ་པར་ཤེས་པ་ལ་གང་
ཟག་ཏུ་བཏགས་པར་འདོད་པ་བཞིན་དུ། རྣམ་པར་ཤེས་པ་དེ་ཉིད་གང་ཟག་ཡིན་ཞེས་
པ་ཡང་ལེགས་ལྡན་གྱིས་ཁས་ལེན་པས། ལེགས་ལྡན་ལྟ་བུའི་རང་རྒྱུད་པ་དངོས་སྨྲ་
བ་ཆེན་པོ་རྣམས་ལ་ཡང༌། དཔལ་ལྡན་ཟླ་བས་ཁས་ལེན་འགལ་བའི་སྐྱོན་བརྗོད་མཛད་



སུན་འབྱིན་བརྗོད་པ་མི་མཁས་པར་བསྟན་པ། 52 ། ས་བ ་
་
པ་ཡིན་ནོ། །དེས་ན་རྗེའི་རྗེས་འབྲང་འཇོག་མཚམས་མི་ཟིན་པ་མང་པོ་དང་། ཁྱོད་
ལྟ་བུའི་ཕྱིར་རྒོལ་དུ་རློམ་པ་ཐམས་ཅད་ཀྱིས། ལེགས་ལྡན་འབྱེད་ཀྱི་ལུགས་དེ་སྐྱོན་
མེད་ཅིག་ཏུ་ནན་གྱིས་བསྒྲུབས་ནས། དཔལ་ལྡན་ཟླ་བ་དང་རྗེ་བླ་མས་ཕྱོགས་སྔ་མ་
ལོན་པར་བྱེད་པར་སྣང་ངོ་། །ད་ནི་སྐབས་དོན་ཐལ་ངག་ཏུ་དྲིལ་བར་བྱའི། རྗེའི་
ལུགས་འཛིན་ཐེ་ཚོམ་ཟ་བ་རྣམས་དང༌། ཁྱོད་ལྟ་བུའི་ལོག་པར་རྟོག་མཁན་རྣམས།
ཉིན་ལན་བདུན་མཚན་ལན་བདུན་དུ་ལེགས་པར་སོམས་ཤིག ཤེས་བྱ་ཆོས་ཅན། སློབ་
དཔོན་ལེགས་ལྡན་འབྱེད་ཀྱིས་ཡིད་ཀྱི་རྣམ་པར་ཤེས་པ་བདག་ཏུ་འདོད་པ་ཐལ། སེམས་
སམ་རྣམ་པར་ཤེས་པ་གཅིག་བུ་བདག་ཏུ་འདོད་མཁན་གྱི་རང་སྡེ་ཞིག་ཡོད་པའི་ཕྱིར།
དེར་ཐལ། འཇུག་པར། ཁ་ཅིག་བདག་ལྟའི་རྟེན་དུ་ཕུང་པོ་ནི། །ལྔ་ཆར་ཡང་འདོད་
ཁ་ཅིག་སེམས་ཅིག་འདོད། །ཅེས་གསུངས་པའི་ཕྱིར། གལ་ཏེ་དེ་ལྟར་བཤད་པ་གང་
ཟག་གི་གདགས་གཞིར་འདོད། །ཅེས་པའི་དོན་ཡིན་ནོ་སྙམ་ན། ད་འོ་ན་ངོ་མཚར་
ཆེ་སྟེ། དཔལ་ལྡན་ཟླ་བས། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་
དེ་དག་ཀྱང་མང་པོར་འགྱུར། །ཞེས་སོགས་ཀྱི་ལུང་དེས་འགོག་པ་མི་འཐད་པར་ཐལ།
ཟླ་བ་རང་གི་ལུགས་ལ་ཡང་ཕུང་པོ་རེ་རེ་བ་དེ་རྣམས་དང༌། རྣམ་པར་ཤེས་པ་དེ་ལྟ་
བུ་གང་ཟག་གི་གདགས་གཞིར་ཞལ་གྱིས་བཞེས་པའི་ཕྱིར། སྤྲོས་པས་ཆོག་གོ །ཁྱོད་
ཀྱིས། ཡང་དེའི་མཇུག་ཏུ་ཐེག་པ་ཆེ་ཆུང་གི་སྤང་རྟོགས་ཀྱི་ཁྱད་པར་དཔྱད་པར་བྱ་
སྟེ། ཐེག་པ་ཆེ་ཆུང་གཉིས་ཀ་ལ་བདེན་པ་བཀག་ཙམ་གྱི་སྟོང་ཉིད་རྟོགས་པའི་ལྟ་བ་
དེ་ལས་གཞན་པའི་ལྟ་བའི་ཁྱད་པར་མི་འདོད་པ་ནི་ཐེག་ཆེན་གྱི་ལྟ་སྤྱོད་ཟབ་ཅིང་རྒྱ་
ཆེ་བ་ལ་སྐུར་བ་བཏབ་པ་སྟེ། ཞེས་པ་ནས། བར་སྐབས་ཤིག་ཏུ་འདིའི་འགལ་སྤོང་
ཇི་ལྟར་བྱེད། །ཅེས་དང་ཡང་བར་སྐབས་ཤིག་ཏུ། འཇིག་རྟེན་ཐམས་ཅད་ཀྱིས་བཞད་



སུན་འབྱིན་བརྗོད་པ་མི་མཁས་པར་བསྟན་པ། 53
གད་བྱ་བར་རིགས་སོ། །ཞེས་དང་། མཐར་བེར་ཐུལ་གྱིས་དབུ་གཏུམས་ནས་བཞུགས་
དགོས་པར་འགྱུར་རོ། །ཞེས་པའི་བར་མང་དུ་བྲིས་སྣང་བ་རྣམས་ལ། ཅུང་ཟད་གལ་
ཆེ་བའི་ལན་འགའ་ཞིག་བརྗོད་པར་བྱའོ། །དེ་ལ་ཐེག་པ་ཆེ་ཆུང་ལ་ལྟ་བའི་ཁྱད་པར་
ཡོད་མེད་ཀྱི་ལུགས་མི་འདྲ་བ་དུ་མ་བོད་འདིར་བྱུང་བ་ལས། སྔ་རབས་པ་མང་པོ་ཞིག་
གིས། ཐེག་དམན་ལ་སྟོང་ཉིད་ཕྲ་མོ་རྟོགས་པའི་ལྟ་བ་ཡེ་མེད་པ་དང༌། ཐེག་ཆེན་
ལ་ཡོད་པའི་ཁྱད་པར་འདོད་པ་ནི། ཕལ་ཆེར་མངོན་རྟོགས་རྒྱན་རྩ་འགྲེལ་ལ་བརྟེན་
པར་སྣང་ལ། ཡང་མཁས་པ་དང་མི་མཁས་པའི་བོད་སྒོམ་མང་པོ་ཞིག་གིས། ཐེག་
པ་ཆེན་པོ་ལ་ཡང་སྔགས་དང་མཚན་ཉིད་ཉིས་ལས། མཚན་ཉིད་ཐེག་པའི་ལྟ་བའི་ལྟ་
བ་མཐར་ཐུག་དེ་ལས་ཀྱང་། སྔགས་བླ་མེད་ཀྱི་སྐབས་སུ་བསྒོམ་པར་བྱ་བའི་ལྟ་བ་
དེ་ཉིད་ཆེས་ཕྲ་བ་དང་ཆེས་ལྷག་པས། སྔགས་དང་ཕར་ཕྱིན་ཐེག་པ་གཉིས་ལ་ཡང་
ལྟ་བའི་ཁྱད་པར་ཡོད་དོ། །ཞེས་སྒྲོག་ཅིང་། དེའི་སྒྲུབ་བྱེད་དུ་དུས་ཀྱི་འཁོར་ལོའི་
རྒྱད་དང་འགྲེལ་ཆེན་འདྲེན་པ་ལ་སོགས་པའི་ངལ་བ་མང་དུ་བྱེད་པ་དག་བྱང་ངོ༌། །འོན་ །
ཀྱང་རྗེ་ས་པཎ་གྱིས་ནི། ཐེག་པ་ཆེ་ཆུང་གཉིས་ལྟ་བའི་སྒོ་ནས་ཁྱད་པར་མི་འབྱེད་པར། །
ཐབས་མཁས་དང་སྤྱོད་པའི་སྒོ་ནས་ཁྱད་པར་འབྱེད་པར་མཛད་དེ། །ཐགས་ཀྱི་རྒྱུ་
རྣམས་ཕལ་ཆེར་མཐུན། །སྤུན་གྱི་དབྱེ་བས་བཟང་ངན་འབྱུང་། །དེ་བཞིན་སྟོང་ཉིད་
ཕལ་ཆེར་མཐུན། །འབྲས་བུའི་བཟང་ངན་ཐབས་ཀྱིས་འབྱེད། །སྟོང་ཉིད་ལྟ་བས་ །
མྱ་ངན་འདའ། །ཐབས་ལ་མཁས་ན་རྫོགས་སངས་རྒྱས། །དགྲ་བཅོམ་པ་དང་རང་
སངས་རྒྱས། །རྫོགས་པའི་སངས་རྒྱས་རྣམ་པ་གསུམ། །རྣམ་པར་གྲོལ་བར་མཚུངས་ ་
ན་ཡང་། །བཟང་ངན་ཐབས་ཀྱིས་འབྱེད་པ་ཡིན། །ཞེས་དང་། སྟོང་ཉིད་ཉན་ཐོས་
རྣམས་ཀྱང་བསྒོམ། །དེ་ཡི་འབྲས་བུ་འགོག་པ་ཐོབ། །ཅེས། །ལམ་ལ་ཞུགས་པའི་



སུན་འབྱིན་བརྗོད་པ་མི་མཁས་པར་བསྟན་པ། 54
། ཞི་བ་ཚོའི་མ་མ་དང་། །
ཐེག་དམན་འཕགས་པ་ལ་དགོངས་ནས་གསུངས་ཤིང་། ཡང་ཉན་ཐོས་སྡེ་པ་ཞེས་པའི་
གྲུབ་མཐའ་སྨྲ་བ་དང་། ཐེག་ཆེན་གྱི་གྲུབ་མཐའ་སྨྲ་བ་གཉིས་ལ་ལྟ་བའི་རིམ་པ་ཡོད་
པར་གསུངས་པས། ཐེག་པ་གསུམ་གྱི་བྱང་ཆུབ་གང་ཐོབ་པ་ལ་ཡང་ལྟ་བ་སྟོང་ཉིད་
མཚུངས་པར་བཞེད་དོ། །ཁྱེད་ཅག་མང་པོ་ཞིག་གིས་ནི། ཉན་ཐོས་ཞེས་པ་ཚོགས་
ལམ་ནས་དགྲ་ཅོམ་པའི་བར་གྱི་ལམ་ཞུགས་དང་། ཉན་ཐོས་སྡེ་པ་ཞེས་གྲགས་ལ་བྱེ་
བྲག་ཏུ་སྨྲ་བ་དང་། མདོ་སྡེ་པ་ལྟ་བུའི་ཉན་ཐོས་སྡེ་གཉིས་ཀྱི་ཁྱད་པར་ཡེ་མི་ཤེས་པར།
ཉན་ཐོས་སྡེ་པས་སྟོང་ཉིད་མ་རྟོགས་པར་བཤད་པའི་ཁུངས་ཐམས་ཅད་ཉན་ཐོས་འཕགས་
པས་སྟོང་ཉིད་མ་རྟོགས་པའི་ཤེས་བྱེད་དུ་འདྲེན་པར་སྣང་བས། འཇིག་རྟེན་ན་བརྒྱ་
དང་བརྒྱད་འཛོམ་ཞེས་གྲགས་པ་ལྟར་སོངས་འདུག་གོ །མཚན་མ་མེད་པ་མ་རྟོགས་
པར། །ཁྱོད་ཀྱིས་ཐར་པ་མེད་པར་གསུངས། །ཞེས་པའི་ཁུངས་ཁྱོད་ཀྱིས་ཚུར་དྲངས་
པ་ནི། ཁྱོད་རང་གི་མགོ་རྡུང་བར་བྱེད་པ་སྟེ། མཚན་མེད་མ་རྟོགས་པར་ཐར་པ་
མི་ཐོབ་པར་གསུངས་པས་ཉན་རང་དགྲ་བཅོམ་གྱིས་མཚན་མེད་རྟོགས་པར་བསྙོན་མེད་
དུ་གྲུབ་པའི་ཕྱིར་རོ། །རིན་ཆེན་འཕྲེང་བ་དང་འཇུག་འགྲེལ་དྲངས་པ་རྣམས་ལ། རྗེ་
ཡབ་སྲས་ཀྱིས་འབྲུ་བསྣོན་ཟིན་པ་ཁྱོད་ཀྱིས་མ་མཐོང་ངམ། འཇུག་པ་ལས། སོ་སོ་
སྐྱེ་བོའི་དུས་ནའང་སྟོང་པ་ཉིད་ཐོས་ནས། །ཞེས་སོགས་གསུངས་པས། ཉན་རང་
ལ་ཡང་ཐེག་ཆེན་གྱི་རིགས་ལེགས་པར་སད་པར་ཁས་ལེན་དགོས་པས། འདིའི་འགལ་
སྤོང་ཇི་ལྟར་བྱེད། ཅེས་བྲིས་པ། ཁྱོད་ཀྱི་རིགས་པ་ཐམས་ཅད་འདི་འདྲ་ཤ་སྟག་ཏུ་
མངོན་ཏེ། སྟོང་ཉིད་རྟོགས་པའི་ལྟ་བའི་བག་ཆགས་སད་པའི་རྟགས་དང་། ཐེག་ཆེན་
གྱི་རིགས་སད་པའི་རྟགས་གཉིས་ནོར་འདུག་པ། འདི་ནི་ནོར་བ་ཤིན་ཏུ་ཆེ་སྟེ། ཐེག་
ཆེན་གྱི་རིགས་སད་པའི་རྟགས་ནི། སྦྱོར་བའི་སྔོན་དུ་སྙིང་རྗེ་དང་། །མོས་པ་དང་



སུན་འབྱིན་བརྗོད་པ་མི་མཁས་པར་བསྟན་པ། 55
1:|་ཆ། 2
ནི་བཟོད་པ་དང་། །དགེ་ལ་ཡང་དག་བརྩོན་པ་ནི། རིགས་ཀྱི་རྟགས་སུ་ཤེས་པར་
བྱ། །ཞེས་གསུངས་པ་ལྟར། ཐེག་ཆེན་གྱི་རིགས་ཅན་ལ་ཡིད་འབྱུང་བའི་སྙིང་རྗེ་
ཆེན་པོ་ངམ་ངམ་ཤུགས་ཀྱིས་འབྱུང་བ་སོགས་རྟགས་སུ་བཤད་ཀྱི། །སྟོང་ཉིད་ཀྱི་གཏམ་
ཐོས་པས་ཡིད་ལ་དགའ་བ་དང་། མིག་ནས་མཆི་མ་འབྱུང་བ་སོགས། ཐེག་ཆེན་གྱི་
རིགས་སད་པའི་རྟགས་ག་ལ་ཡིན། ཁྱོད་ལྟར་ན། འཁོར་བའི་ཉེས་དམིགས་བསམས་
པས་ཡིད་ཕྱུང་ནས། མིག་ནས་མཆི་མ་དང་ལུས་ཀྱི་བ་སྤུ་ལྡང་བ་སོགས་ཀྱང་ཐེག་
ཆེན་གྱི་རིགས་སད་པའི་རྟགས་སུ་ཁས་ལོང་ཞིག ཡང་ཁྱོད་ཀྱིས། སྟོང་ཉིད་རིགས་
པའི་རྣམ་གྲངས་མཐའ་ཡས་པའི་སྒོ་ནས་རྟོགས་པས་སྤང་བྱ་སྤོང་བའི་ནས་པ་ཆེ་ན། །
སྤང་བྱ་བདེན་འཛིན་ཞིག་ཉན་ཐོས་ཀྱི་ཚེ་གསུམ་ལ་སྤོང་ནུས་པ་དང་། ཐེག་ཆེན་པས་
བསྐལ་བ་གྲངས་མེད་གཉིས་དགོས་པ་འདི་ལ་འཇིག་རྟེན་པ་ཐམས་ཅད་ཀྱིས་བཞད་གད་
གྱིས་ཤིག །ཅེས་དང་། དབང་པོ་རྣོ་རྟུལ་གྱི་ཁྱད་པར་གོ་ལོག་གོ །ཞེས་སོགས་བྲིས་
པ་ནི། མ་གོ་བ་ཡུས་ཆེ་སྟེ། ཁྱོད་དང་བླ་མ་ཀུན་རིག་གཉིས་ཀྱི་ལུགས་ལ་ཡང་། འཁོར་
བ་འཆིང་བྱེད་ཀྱི་ཉོན་སྒྲིབ་དེ་ཉན་ཐོས་བརྩོན་འགྲུས་མྱུར་བས་ཚེ་གསུམ་ལ་སྤོང་ནུས། །
བྱང་སེམས་ཀྱིས་བསྐལ་བ་གྲངས་མེད་གཅིག་གི་བར་དུ་སྤོང་མི་ནུས་པ་དེ་ཡང་མི་འཐད་ །
པར་ཐལ། སྤང་བྱ་སྤོང་བའི་ནུས་པ་བྱང་སེམས་ལས་ཉན་ཐོས་ཆེ་བའི་ཕྱིར། ལན་
མེད་དོ། །འདི་ལ་ཡང་འཇིག་རྟེན་པ་ཐམས་ཅད་ཀྱིས་བཞད་གད་གྱིས་ཤིག གལ་
ཏེ་སྤང་བྱ་སྤོང་བའི་ནུས་པ་བྱང་སེམས་ཆེ་ན་ཡང་། ཉན་ཐོས་ཀྱིས་ཉོན་སྒྲིབ་དེ་སྤང་ ་
བྱའི་གཙོ་བོར་བྱས་ནས་འཆད་པ་ཐམས་ཅད་ཀྱིས་སྤོང་བས་མྱུར་ལ། བྱང་སེམས་
ཀྱིས་ཞར་བྱུང་ཙམ་དུ་སྤོང་བ་མ་གཏོགས། འབད་པ་ཆེད་དུ་གཉེར་ནས་མི་སྤོང་བས་
བུལ་བ་ཡིན་ནོ་སྙམ་ན། དེ་ནི་ལེགས་པར་སྨྲས་ཏེ། བདེན་འཛིན་སྤོང་བའི་ནུས་པ་ ་



སུན་འབྱིན་བརྗོད་པ་མི་མཁས་པར་བསྟན་པ། 56
ར ལ |
བྱང་སེམས་ཤིན་ཏུ་ཆེ་ན་ཡང་། ཉོན་ཐོས་བརྩོན་འགྲུས་མྱུར་བས་ཚེ་གསུམ་དང་བྱང་
སེམས་ཀྱིས་བསྐལ་པ་གྲངས་མེད་གཉིས་དགོས་པའི་ཁྱད་པར་འཐད་པར་ཐལ། བྱང་
སེམས་ཀྱིས་བདེན་འཛིན་སྤང་བྱའི་གཙོ་བོར་བཟུང་ནས་ཆེད་དུ་འབད་པས་མི་སྤོང་། །
ཉན་ཐོས་ཀྱིས་དེ་ལྟར་འབད་པས་སྤོང་བའི་ཕྱིར། འཁོར་གསུམ་ཀ་ཁས་བླངས་སོ། །
འདི་ལ་འཇིག་རྟེན་ལས་འདས་པ་རྣམས་ཀྱང་བཞད་གད་བྱ་བར་རིགས་སོ། །དང་
པོ་རྣོ་རྟུལ་གོ་ལོག་པའི་སྐྱོན་ཡང་ག་ལ་འཇུག་སྟེ། ཉན་ཐོས་རྣམས་ཀྱིས་སྟོང་ཉིད་རིགས་
པའི་རྣམ་གྲངས་མཐའ་ཡས་པའི་སྒོ་ནས་རྟོགས་མ་ནུས་པར་ཕྱོགས་གཅིག་ཙམ་གྱིས་
རྟོགས་པ་དང༌། བྱང་སེམས་ཀྱིས་རིགས་པའི་རྣམ་གྲངས་མི་འདྲ་བ་མཐའ་ཡས་པས་
རྟོགས་ནུས་པར་ཁས་བླངས་ཀྱི། སྟོང་ཉིད་རྟོགས་པ་ལ་ངེས་པར་རིགས་པའི་རྣམ་གྲངས་ ་
མཐའ་ཡས་པ་དགོས་པར་ཁས་མ་བླངས་པའི་ཕྱིར། ད་ལྟ་ཁྱེད་ཅག་འཆད་པ་པོར་
ཞུགས་པ་རྣམས་ཀྱིས་ཆོས་གྲྭར། གྲྭ་པ་གཅིག་གི་བློ་ལ་སྦྱོར་བ་སྐོར་གཅིག་ལས་འཆར་ ་
མི་ཐུབ་ཅིང༌། གཞན་འགའ་ཞིག་ལ་ཆོས་ཐུན་གཅིག་ལ་ཡང་རིགས་པའི་རྣམ་གྲངས་
མང་དུ་འཆར་ནུས་པ་གཉིས་དབང་པོ་སུ་རྣོ་ཁྱོད་རང་མནོ་བསམ་ལེགས་པར་ཐོང་ཞིག
ཡང་ཁྱེད་ཀྱིས་མ་དག་ས་བདུན་གྱི་གནས་སྐབས་སུ་བདེན་འཛིན་ཡོད་ན་ལས་ཉོན་གྱི་
དབང་གིས་སྐྱེ་བ་ལེན་པར་འགྱུར་རོ། །བདེན་འཛིན་དེ་ལས་ངར་འཛིན་འབྱུང་དེས་་
ལས་བསགས་པ་ལས་སྐྱེ་བ་འབྱུང་བའི་ཕྱིར་རོ། །གསུམ་ཆར་ཁས་བླངས་པས་སོམས་་
ཤིག །ཅེས་བྲིས་པ་ནི། ཅི་ཡང་བསམ་མི་དགོས་ཏེ། ཇི་སྲིད་བདེན་འཛིན་གྱི་ཞེན་
ཡུལ་སུན་མ་ཕྱུང་བར་ཡོད་པ་དེ་སྲིད་དུ། དེ་ལས་གསོག་པར་ཁས་བླངས་ཀྱི་བདེན་
འཛིན་ཡོད་ཙམ་གྱིས་ལས་གསོག་པར་ཉལ་བའི་རྨི་ལམ་དུ་ཡང་དམ་མ་བཅས་སོ། །ཐལ་
འགྱུར་ལྟར་སྣང་འདི་ནི་ཁྱེད་དང་སྡེ་ཚན་གཅིག་པའི་བློ་རྩིང་མང་པོ་ཞིག་གིས་ཁྱོད་མ་



སུན་འབྱིན་བརྗོད་པ་མི་མཁས་པར་བསྟན་པ། 57 ་་་་་་་་་་་་་
སྐྱེས་པའི་གོང་ནས་རྗེ་བླ་མ་ལ་འཕངས་སྣང་སྟེ། ཞེན་ཡུལ་སུན་མ་ཕྱུང་བའི་དབང་དུ་བྱས་
པའོ། །ཞེས་པའི་གསུང་། ཡིག་འཕྲེང་གི་མཇུག་ན་ཡོད་པ་བླུན་པོ་རྣམས་ཀྱིས་མ་གོ་བའོ།
ཡང་ན། ཁྱེད་ཀྱིས་ས་བདུན་པ་མན་ཆད་དུ་ཤེས་སྒྲིབ་སྤོང་བ་མི་སྲིད་ན། ཉན་ཐོས་དགྲ་
བཅོམ་པ་ཐེག་ཆེན་ལམ་དུ་འཇུག་པའི་ཚེ་ས་བདུན་པ་མན་ཆད་དུ་སྤང་བྱ་གང་སྤོང་བ་ཡིན་
ཞེས་ཞུས་ན་བེར་ཐུལ་གྱིས་དབུ་གཏུམས་ནས་བཞུགས་དགོས་པར་འགྱུར་རོ། །ཞེས་བྲིས་
པ་ཉམས་དགའ་སྟེ། ཁྱེད་དང་བླ་མ་ཀུན་རིག་གཉིས་ཀྱི་ལུགས་ལ་ཉན་ཐོས་དགྲ་བཅོམ་
ཐེག་ཆེན་ལམ་དུ་ཞུགས་པའི་ཚེ། ཚོགས་སྦྱོར་གཉིས་སུ་བསྐལ་བ་གྲངས་མེད་པ་གཅིག་
ཞུགས་དགོས་པས། དེའི་བར་སྲུང་བྱ་གང་སྤོང་བ་ཡིན་ཞེས་དྲིས་ན་ཐུལ་གོག་གིས་
མགོ་གཏུམ་ནས་ཁ་ཆང་དྲི་རྦད་དེ་བཞུགས་དགོས་པར་འགྱུར་རོ། །གལ་ཏེ་འཁོར་
བར་འཆིང་བྱེད་ཀྱི་ཉོན་སྒྲིབ་ནི་སྤངས་ཟིན། ཤེས་སྒྲིབ་ནི་ས་དང་པོ་མ་ཐོབ་བར་དུ་མི་སྤོང་
བས། དེའི་བར་དུ་བསོད་ནམས་ཀྱི་ཚོགས་ལ་སློབ་པ་གཙོ་བོར་བྱེད་པས། སྤང་བྱ་གང་
གི་ཡང་ས་བོན་མི་སྤོང་ངོ་། །ཞེ་ན་བདེན་ཏེ། ཉན་ཐོས་དགྲ་བཅོམ་ཐེག་ཆེན་ལམ་དུ་
ཞགས་པའི་ཚེ་ཉོན་སྒྲིབ་ནི་སྔར་ནས་སྤང་ཟིན། ཤེས་སྒྲིབ་ནི་ས་བརྒྱད་པ་མ་ཐོབ་བར་
དུ་མི་སྤོང་བས། ས་བདུན་པ་མན་ཆད་དུ་གཙོ་བོར་བསོད་ནམས་ཀྱི་ཚོགས་ལ་སློབ་པ་ཡིན་
གྱི། སྒྲིབ་གཉིས་གང་གི་ཡང་ས་བོན་མི་སྤོང་ངོ༌། ཞེས་བེར་ཐུལ་གྱི་ནང་ནས་པཎ་ཞྭ་
རྐྱང་ངེ་བཏེག་སྟེ་བཀའ་སྩལ་བར་འགྱུར་རོ། །གལ་ཏེ་ཉན་ཐོས་དགྲ་བཅོམ་ཐེག་ཆེན་ལམ་
དུ་འཇུག་པའི་ཚེ་ས་དང་པོ་ནས་ཐོག་མར་འཇུག་གོ་སྙམ་ན། དེ་ལྟར་ན་སངས་རྒྱས་བསྒྲུབ་
པ་ལ། དང་པོ་ཉིད་ནས་ཐེག་ཆེན་ལམ་དུ་འཇུག་པ་ལས། ཉན་ཐོས་ཀྱི་ལམ་དུ་འཇུག་པ་ཤིནཏུ་
མྱུར་བར་འགྱུར་ཏེ། སྔ་མས་བསྐལ་བ་གྲང་མེད་གསུམདང་ཕྱི་མས་གཉིས་ཀྱིས་ཆོག་པའི་
ཕྱིར་རོ། །འདི་ཡང་ཐེག་ཆེན་ལ་སྒྲོ་འདོགས་པའི་ཐ་སྙད་དུ་སྣང་ངོ་། །འདི་ཐམས་



སུན་འབྱིན་བརྗོད་པ་མི་མཁས་པར་བསྟན་པ། 58 ཎ ན བ ་ས་ ་ ་ ་ ་ ་ ་ མ་
ཅད་ཀྱིས་འཁོར་གསུམ་ཕྲེང་ཆགས་སུ་ཁྱེད་ཉིད་ཀྱིས་ཁས་བླངས་སོ། །སྔར་བཤད་
པ་དེ་དག་ནི་ཁྱེད་རང་ཉིད་ལ་ཁསལེན་འགལ་བའི་སྐྱོན་ཁོ་ན་བརྗོད་པ་ཡིན་ལ། ད་
ནི་སྐབས་དོན་ཇི་ལྟར་ཡིན་བཤད་པར་བྱ་སྟེ། དེ་ལ་སྤྱིར་ཐེག་ཆེན་གྱི་ལམ་ནི་ཐབས་
ཤེས་ཟུང་འབྲེལ་དང་། ཚོགས་གཉིས་ཟུང་འབྲེལ་ངེས་པར་དགོས་ལ། དེ་ཡང་ཐབས་
ཤེས་གཉིས་ནུས་པ་ཆེ་ཆུང་ཤེད་མཚུངས་ཤིག་ངེས་པར་དགོས་ཀྱི། དེ་ལྟ་མིན་པར་
ལམ་གྱི་དུས་སུ་ཐབས་ཤེས་གཉིས་ནུས་པ་ཆེ་ཆུང་ཤེད་མི་མཚུངས་ན། འབྲས་བུའི་
དུས་སུ་སངས་རྒྱས་ཀྱི་ཆོས་སྐུ་དང་། ལོངས་སྤྱོད་རྫོགས་པའི་གཟུགས་སྐུ་གཉིས་དུས་
གཅིག་ཏུ་མི་འཆར་བས་སྔ་ཕྱིར་ཐོབ་པར་གདོན་མི་ཟ་སྟེ། རྒྱུ་ཚོགས་གཉིས་ཀྱི་འབྲས་
བུ་སྐུ་གཉིས་ལ་ལག་རྗེས་མི་འདྲ་བ་སོ་སོར་འཇོག་པའི་ཕྱིར་རོ། །དེའི་རྒྱུ་མཚན་ཡང་།
བྱང་ཆུབ་སེམས་དཔའི་བསྐལ་བ་གྲངས་མེད་གསུམ་གྱི་མཉམ་གཞག་ཏུ་སྟོང་ཉིད་ཕྲ་
མོ་ལེགས་པར་རྟོགས་པའི་ཡེ་ཤེས་ཀྱི་ཚོགས་དང་། རྗེས་ཐོབ་ཏུ་རྫོགས་སྨིན་སྦྱང་གསུམ་
གྱི་བསོད་ནམས་ཀྱི་ཚོགས་རླབས་པོ་ཆེ་རྣམས་ལ་སྤེལ་མར་སློབ་པའི་ཚེ། གྲོགས་བསོད་
ནམས་ཀྱི་ཚོགས་ནུས་པ་ཇི་ཙམ་ཆེ་བ་ཙམ་གྱིས་སྟོང་ཉིད་རྟོགས་པའི་ཤེས་རབ་ཀྱི་སྤང་
བྱ་སྤོང་བའི་ནུས་པ་ཁྱད་ཞུགས་པར་འགྲོ་བས། དམན་ལམ་སྔོན་དུ་མ་སོང་བས་ནི།
ཚོགས་སྦྱོར་གཉིས་སུ་གྲངས་མེད་གཅིག་ཏུ་བསོད་ནམས་ཀྱི་ཚོགས་ལ་བསླབས་པས།
མཐོང་ལམ་ཐོབ་པའི་ཚེ་བདེན་འཛིན་ཀུན་བརྟགས་ས་བོན་སྤང་བྱའི་གཙོ་བོར་དམིགས་
ནས་ཆེད་དུ་མི་སྤོང་ཡང་། ཞར་བྱུང་ཙམ་དུ་སྤོང་ནུས་པ་དང་། མ་དག་ས་བདུན་
དུ་གྲངས་མེད་གཅིག་ཏུ་བསོད་ནམས་ཀྱི་ཚོགས་ལ་བསླབས་པས། བདེན་འཛིན་ལྷན་
སྐྱེས་ས་བོན་དང་བཅས་པ་སྤང་བྱའི་གཙོ་བོར་མ་བྱས་ཀྱང་། ཞར་བྱུང་ཙམ་དུ་རིམ་
ཅན་དུ་སྤོང་བའི་ནུས་པ་ཐོབ་སྟེ། ས་བརྒྱད་པར་སླེབ་པ་ན་བདེན་འཛིན་ས་བོན་དང་



སུན་འབྱིན་བརྗོད་པ་མི་མཁས་པར་བསྟན་པ། 59 2 ལྟར་རབ་ དམ་ད་ བྱེད་ཀྱི་
བཅས་པ་མ་ལུས་པར་སྤངས་ནས་ཤེས་སྒྲིབ་སྤོང་བའི་འགོ་རྩོམ་མོ། །དེ་ལྟར་ན་ལུགས་
འདི་ལ། བསྐལ་བ་གྲངས་མེད་གཉིས་སུ་བསགས་པའི་བསོད་ནམས་ཀྱི་ཚོགས་དངོས་
སམ་དེའི་དོད་ཐུབ་གང་ཡང་རུང་བ་གྲོགས་སུ་མེད་ན། གཉེན་པོ་སྟོང་ཉིད་རྟོགས་པའི་
ཤེས་རབ་ཀྱིས་ཤེས་སྒྲིབ་ལ་ཅུང་ཟད་ཙམ་ཡང་གནོད་པ་མི་ནུས་པའི་གནད་ཀྱིས། ལམ་
འོག་མ་ལ་ཡང་ས་བརྒྱད་པ་མ་ཐོབ་བར་དུ་ཤེས་སྒྲིབ་སྤོང་མི་ནུས་པ་ཡིན་ནོ། །བདེན་
འཛིན་ལ་ཉོན་སྒྲིབ་ཏུ་བྱས་པ་ཡང་། ས་བདུན་པ་མན་ཆད་དུ་བྱང་སེམས་ཀྱིས་ཉན་
རང་ལྟར་ཆེད་དུ་འབད་པས་སྤོང་བ་གཏན་མིན་ཏེ། རང་རྒྱུད་པའི་སྐབས་སུ། བྱང་
སེམས་ཀྱིས་ཉོན་སྒྲིབ་སྤང་བྱའི་གཙོ་བར་མི་བྱེད་པ་དང་འདྲའོ། །ཚོགས་སྦྱོར་གཉིས་
སུ་གྲངས་མེད་གཅིག་ཏུ་ཚོགས་བསགས་པ་ཡང་། མཐོང་ལམ་དུ་ཉོན་སྒྲིབ་ཀུན་བརྟགས་
ཁོ་ནའི་ཆེད་དུ་འབད་པས་སྤོང་བ་གཏན་མིན་ཏེ། ས་དང་པོའི་ཡོན་ཏན་བརྒྱ་ཕྲག་བཅུ་
གཉིས་སོགས་འབྱུང་བའི་ནུས་པ་ཐོབ་པའི་ཕྱིར་དུ་ཡིན་ནོ། །ཉན་ཐོས་རྣམས་ཀྱིས་
ཉོན་སྒྲིབ་སྤང་བྱའི་གཙོ་བོར་བྱས་ནས་འབད་པས་སྤོང་བས། མྱུར་ན་ཚེ་གསུམ་ཙམ་
དུ་ཚོགས་རྫོགས་པར་བྱས་ནས་འགྲུབ་པ་ནི། དེ་ལྟ་འཇིག་རྟེན་གྱི་བྱ་བ་གང་ཡང་རུང་
བ་ཞིག་འགྲུབ་པ་ལ། ཉམ་ཆུང་བྱེད་རྒྱུ་གཞན་མེད་པ་ཞིག་གིས་ཁོ་རང་གི་བྱ་བ་དེ་
ཉིད་ལ་ཉིན་མཚན་ཆིག་དྲིལ་བྱས་པས་མྱུར་དུ་འགྲུབ་པ་དང་། སྡེ་དཔོན་སྟོབས་ལྡན་
ལྟ་བུས་ཀྱང་རླབས་ཆེ་བའི་བྱ་བ་གཞན་གཙོ་བོར་བྱས་པས་བྱ་བ་ཕལ་པ་ཅིག་ཡུན་རིང་
པོའི་བར་དུ་མི་འགྲུབ་པ་ལྟ་བུ་མངོན་སུམ་གྱིས་གྲུབ་པ་དང་འདྲའོ། །མདོར་ན་གཟུགས་
སྐུ་འགྲུབ་པའི་རྒྱུ་བསོད་ནམས་ཀྱི་ཚོགས་ཕལ་ཆེར་རྫོགས་པར་ཤེས་སྒྲིབ་སྤོང་བའི་ནུས་
པ་མེད་པས། དུས་འཁོར་མ་གཏོགས་པའི་རྣལ་འབྱོར་བླ་མེད་ཀྱི་སྐབས་སུ། སློབ་
པའི་ཟུང་འཇུག་ཅེས་པའི་དག་པའི་སྒྱུ་ལུས་རྡོ་རྗེའི་སྐུ་མཚན་ཉིད་ཚང་བ་མ་ཐོབ་བར་



སུན་འབྱིན་བརྗོད་པ་མི་མཁས་པར་བསྟན་པ། __60 ་
་ ་
དུ་ཤེས་སྒྲིབ་སྤོང་མི་ནུས་པ་དང་། དུས་འཁོར་གྱི་ལམ་སྲོལ་ཡང་། རྗེས་དྲན་སྟོང་
གཟུགས་རྣམ་ཀུན་མཆོག་ལྡན་གྱི་སྐུ་དེ་ཉིད་མ་ཐོབ་བར་དུ་སྒྲིབ་གཉིས་གང་གི་འང་ས་
བོན་སྤོང་མི་ནུས་པ་དང་། འདུས་པ་དང་བདེ་མཆོག་གི་སྐབས་སུ་རིམ་པ་གསུམ་པའམ་
མ་དག་པའིསྒྱུ་ལུས་མ་ཐོབ་པར་ཉོན་སྒྲིབ་ཀྱི་ས་བོན་སྤོང་མི་ནུས་པ་སོགས་དང་། ཕར་
ཕྱིན་ཐེག་པར་རྫོགས་སྨིན་སྦྱང་གསུམ་གྱི་ཚོགས་རྫོགས་པར་མ་བྱས་པར་ཡང་དག་
པའི་མཐའ་མངོན་དུ་མི་བྱ་བ་གསུངས་པ་སོགས་སྔགས་དང་ཕར་ཕྱིན་ཐེག་པའི་ལམ་
གྱི་ལུས་ཡོངས་སུ་རྫོགས་པའི་གནད་ལ་ངེས་པ་ཕྲ་མོ་འདྲེན་ནུས་ཤིག་མ་བྱུང་བར་དུ་
མཐའ་ཆོད་པར་གོ་མི་ནུས་པ། ཁྱོད་གཅིག་པུར་མ་ཟད། རྗེ་ཉིད་ཀྱི་རྗེས་འཇུག་ཕལ་
མོ་ཆེས་ཀྱང་གནས་འདི་ལ་ཐེ་ཚོམ་དུ་གྱུར་ཏེ། འགའ་ཞིག་གིས་ཉན་ཐོས་དགྲ་བཅོམ་
གྱི་རྟོགས་པ་སྔོན་སོང་རྣམས་ཀྱིས་ཐེག་ཆེན་གྱི་མཐོང་ལམ་ནས་ཤེས་སྒྲིབ་ཐོག་མར་
སྤོང་བར་འདོད་པ་དང་། གཞན་དག་གིས་དེ་འདྲ་བ་དེས་ས་དང་པོ་ཐོབ་པ་ལ་གེགས་
བྱེད་ཀྱི་སྒྲིབ་པའི་ས་བོན་ཞིག་མཐོང་ལམ་དུ་སྤོང་བ་ཡིན་ཏེ། ཞེས་ཚོད་འཇོག་མི་འདྲ་
བ་རེ་བྱེད་པར་སྣང་ངོ༌། །དེ་གཉིས་ལས་ལུགས་དང་པོ་ནི། དམན་ལམ་མངོན་དུ་
མ་སོང་བ་རྣམས་ཀྱིས། ས་བདུན་པ་མན་ཆད་དུ་ཉོན་སྒྲིབ་སྤོང་དགོས་པས་ལས་འགགས་
ནས་ཤེས་སྒྲིབ་སྤོང་རྒྱུ་མ་བྱུང་བར་ལམ་འོག་མས་ཉོན་སྒྲིབ་སྤངས་ཟིན་པས་བྱེད་རྒྱུ་
གཞན་ནི་མེད། ཤེས་སྒྲིབ་ལོས་སྤོང་སྙམ་དུ་བླུན་དཔྱད་བྱས་པར་སྣང་ལ། ལུགས་
ཕྱི་མས་ནི། ཤེས་སྒྲིབ་དང་ཉོན་སྒྲིབ་གང་ཡང་མིན་པ་ས་དང་པོའི་ཡོན་ཏན་བརྒྱ་ཕྲག་
སོགས་འཐོབ་པ་ལ་གེགས་བྱེད་པའི་སྒྲིབ་པ་རེ་ཡོད་པས་དེ་རྣམས་མ་སྤངས་ན་ནི་ས་
དང་པོ་སོགས་སུ་འཕོ་མི་ནུས། ས་ལམ་གོང་མར་འཕོ་བ་ལ་དེ་དག་ཐོབ་པ་ལ་གེགས་
བྱེད་ཀྱི་སྒྲིབ་པ་ཅིག་ངེས་པར་སྤོང་དགོས་པས། ཤེས་སྒྲིབ་དང་ཉོན་སྒྲིབ་གང་ཡང་



སུན་འབྱིན་བརྗོད་པ་མི་མཁས་པར་བསྟན་པ། 61 /ན་མོ་མ་
མི་སྤོང་ཡང་། སྤྱིར་ལམ་འོག་མ་དེ་འདྲས་ཀྱང་སྤང་བྱའི་ས་བོན་ཞིག་ངེས་པར་སྲོང་
རྒྱ་འདུག་སྙམ་དུ་བླུན་དཔྱད་གཉིས་པ་ཞིག་ཡིན་ཏེ། འདི་ལྟར་སྤྱིར་སྒྲིབ་གཉིས་གང་
ཡང་མིན་པའི་སྙོམ་འཇུག་གི་སྒྲིབ་པ་ནི་གསུང་རབ་ཀྱི་དགོངས་པ་མིན་མོད། འོན་
ཀྱང་དེ་ཉིད་སྒྲིབ་པ་མཚན་ཉིད་པར་འཇོག་མི་འཇོག་ཐེ་ཚོམ་ཟའོ། །སྦྱོར་ལམ་ནས་
ས་དང་པོར་འཕོ་བ་ལ་གེགས་བྱེད་པའི་ཉེས་པ་ཅིག་ཡོད་མེད་དེ་ཙམ་ལ་སྤང་བྱའི་སྒྲིབ་
པར་འཇོག་ན། ཉན་ཐོས་དགྲ་བཅོམ་སྔོན་སོང་གི་གང་ཟག་དེས་དང་པོ་ཐེག་ཆེན་གྱི་
ཚོགས་ལམ་དུ་འཕོ་བ་ལ་གེགག་བྱེད་ཀྱི་སྒྲིབ་པའི་ས་བོན་ཞིག་དང་། ཕྱིས་ཚོགས་ལམ་
ནས་སྦྱོར་ལམ་དུ་འཕོ་བ་ལ་ཡང་གེགས་བྱེད་ཀྱི་སྒྲིབ་པའི་ས་བོན་རེ་རེ་སྤོང་དགོས་པར་
ཐལ། དེ་སྦྱོར་ལམ་ནས་ས་དང་པོར་འཕོ་བ་དེ་ལ་གེགས་བྱེད་ཀྱི་སྒྲིབ་པའི་ས་བོན་ཞིག་
ངེས་པར་སྤོང་དགོས་པའི་ཕྱིར། དེ་བཞིན་དུ་ཉན་ཐོས་ཀྱི་ཚོགས་ལམ་ནས་སྦྱོར་ལམ་
དུ་འཕོ་བ་ལ་ཡང་གེགས་བྱེད་ཀྱི་སྒྲིབ་པའི་ས་བོན་ཞིག་ངེས་པར་སྤོང་དགོས་པར་ཐལ་
ལོ། །དེས་ན་ལམ་འོག་མ་ནས་གོང་མར་འཕོ་བ་ལ་གེགས་བྱེད་རེ་ལོས་ཡོད། དེ་
ཙམ་ལ་སྤང་བྱའི་སྒྲིབ་པར་མི་འཇོག་སྟེ། དཔེར་ན་ངེད་རང་གྲོགས་མཆེད་རྣམས་
ཀྱིས་དེ་རིང་ནམ་མཁའ་ལ་འཕུར་མི་ནུས་པ་དང་། ཕུག་རོན་གྱིས་འཕུར་ནུས་པ་དེ།
ངེད་རང་གིས་དེ་ལ་གེགས་བྱེད་ཀྱི་སྒྲིབ་པར་མ་སྤངས་ཤིང་། ཕུག་རོན་གྱི་སྒྲིབ་པ་
དེ་སྤངས་པའི་རྒྱུ་མཚན་གྱིས་འཕུར་ནུས་པ་མིན་པ་བཞིན་ནོ། །དེས་ན་བསོད་ནམས་
ཀྱི་ཚོགས་དང་ཡེ་ཤེས་ཀྱི་ཚོགས་ཀྱི་ནུས་པས་ལམ་གོང་མར་འཕོ་བའི་འགལ་རྐྱེན་བསལ་
ཞིང་མཐུན་རྐྱེན་ནི་ཚོགས་བསགས་པས་ས་གོང་མ་དེ་དག་ཏུ་འཕོ་བ་ཡིན་པས། སྦྱོར་
ལམ་དུ་བསགས་པའི་ཚོགས་གཉིས་ཀྱི་ནུས་པ་ལེགས་པར་རྫོགས་ནས་ས་དང་པོར་འཕོ་
བ་ལ་སོགས་པ་ལེགས་པར་ཤེས་དགོས་སོ། །དེ་ལྟར་བྱས་ན་ལམ་འོག་མ་འདི་ལ་མཐོང་



སུན་འབྱིན་བརྗོད་པ་མི་མཁས་པར་བསྟན་པ། 62
1:|: : 2 ན
ལམ་བར་ཆད་མེད་ལམ་དང་། ས་འོག་མའི་སྒོམ་ལམ་བར་ཆད་མེད་ལམ་སོགས་ཀྱང་།
གཏན་རྩིར་མི་རུང་ངོ་། །དེ་ལས་གཞན་དུ་སྤང་བྱ་སྤོང་བའི་ནུས་པ་མི་འདྲ་བ་ཁོ་ནས་
ལམ་གོང་འོག་གི་དབྱེ་བ་སོ་སོར་འཇོག་དགོས་ན། རྗེའི་ལུགས་འཛིན་རྣམས་ཀྱིས་
ཉན་ཐོས་དགྲ་བཅོམ་ཐེག་ཆེན་ལམ་དུ་ཞུགས་པ་དེས་བདེན་འཛིན་མ་ལུས་པར་སྤངས།
སྟོང་ཉིད་ཕྲ་མོ་ནི་མངོན་སུམ་དུ་རྟོགས་ཟིན་པས་ཚོགས་ལམ་ནས་སྦྱོར་ལམ་དུ་འཕོས་
པའི་མཚམས་དང། སྦྱོར་ལམ་དྲོད་སོགས་བཞིའི་ཁྱད་པར་སོགས་ཀྱང་གཞག་ཏུ་མེད་
པར་འགྱུར་ཏེ། རང་རྒྱུད་པའི་ཆོས་སྐད་ལ་གོམས་པ་ཤས་ཆེ་བས་བློ་ཡུལ་དུ་འཆར་
ཅུང་མི་བདེ་བའི་འཇོག་མཚམས་དུ་མ་ཅིག་དགོས་པར་འགྱུར་རོ། །དེས་ན་ཚོགས་
ལམ་དང་སྦྱོར་ལམ་དང་མཐོང་ལམ་སོགས་ཚོགས་གཉིས་ཀྱི་ནུས་པ་འདི་ཙམ་གྱིས་
ཐོབ་ཅིང་བགྲོད་ནུས། །ཞེས་པའི་ཚོགས་གཉིས་ཀྱི་ཚད་རེ་མ་སླེབ་བར་དུ་གོང་མར་
མི་འཕོ་ཞིང་། ནམ་སླེབ་པ་ན་རིམ་གྱིས་འཕོ་ནུས་པ་ཡིན་ནོ། །སྔར་ཇི་སྐད་བསྙད་
པ་དེ་དག་ནི་གཙོ་བོར་རྗེ་ཉིད་ཀྱི་ལུགས་འཛིན་རྣམས་དང་། ཞར་ལ་ཁྱོད་ལྟ་བུའི་རྒོལ་
བ་ལ་ང་ཅུང་ཟད་དོན་དུ་འགྱུར་ན་ཅི་མ་རུང་སྙམ་ནས། ཁོ་བོས་བེར་ཐུལ་གྱི་ནང་ནས་
མགྲིན་པ་བཏེགས་ཏེ་སྨྲས་པའོ། །གནས་འདི་དག་ཉིད་ལས་བརྩམས་ཏེ། ཁོ་བོས་
ལྷག་པའི་ལྷ་དང་བླ་མ་ཡབ་སྲས་ལ་གསོལ་བ་བཏབ་ཅིང་། རྒྱས་པ་སྨྲས་ན་ལོ་འམ་
ཟླ་བ་ཙམ་གྱི་བར་དུ་ཡང་སྤོབས་པ་མི་ཟད་ཅིང་གཏུགས་པར་མི་འགྱུར་མོད། ཟབ་
མོའི་གནས་འདི་རྣམས་ལ་དད་པར་རློམས་པ་རྣམས་ཀྱིས་ཀྱང་ཁོང་དུ་ཆུད་མི་ནུས་ན། །
ཁྱོད་ལྟ་བུའི་བློ་སྐྱོན་ཞུགས་པ་དག་གིས་ལྟ་སྨོས་ཀྱང་ཅི་དགོས་པར་མཐོང་ནས་འདིར་
མ་བྲིས་སོ། །ཡང་དེའི་མཇུག་ཏུ་ཁྱོད་ཀྱིས། མངོན་རྟོགས་རྒྱན་ལས་ས་དགུ་དང་
སྒོམ་སྤང་ཤེས་སྒྲིབ་དགུ་སྤང་གཉེན་དུ་སྦྱར་བ་འདི་ཁས་མི་ལེན་ན། དེ་དྲང་དོན་ཡིན་



སུན་འབྱིན་བརྗོད་པ་མི་མཁས་པར་བསྟན་པ། 63 1:|: : 1://w། ལས
པས་ཁས་མི་ལེན་པ་ཡིན་ནམ། རྒྱུ་མཚན་གཞན་གྱིས་ཡིན། དང་པོ་ལྟར་ན་སྐབས་
དེ་ཉིད་དྲང་དོན་ཡིན་ནམ། མངོན་རྟོགས་རྒྱན་རིལ་པོ་དྲང་དོན་ཡིན། དང་པོ་ལྟར་
ན་གསལ་བར་དབང་ཕྱུག་སྤྱོད་པ་ཡིན། ཕྱི་མ་ལྟར་ན་མགོན་པོ་བྱམས་པས་ཤེར་ཕྱིན་
གྱི་སྦས་དོན་འགྲེལ་བའི་བསྟན་བཅོས་འཛམ་གླིང་གི་རྒྱན་འདི་དྲང་དོན་དུ་བྱས་ནས་
ཞེས་པ་ནས། བག་ཟོན་མཛོད་ཅིག་ཅེས་པའི་བརབྲིས་འདུག་པ་འདི་ལ་ཅུང་ཟད་བཤད་
ན། སྤྱིར་ཁྱོད་ཀྱིས་དྲང་དོན་དང་ངེས་དོན་གྱི་ཁྱད་པར་དང་། བྱེ་བྲག་ཏུ་ཡང་དྲང་
དོན་ལ་ཡང་དགོངས་པ་ཅན་ཡིན་མིན་གཉིས་སུ་དབྱེ་དགོས་པ་འདི་རྣམས་ཡེ་མ་རྟོགས་
པའི་རྣམ་འགྱུར་དུ་སྣང་སྟེ། དེ་ལ་ཉན་ཐོས་སྡེ་པ་དག་གིས། བཅོམ་ལྡན་འདས་ཀྱིས་
མདོའི་དགོངས་པ་འགྲེལ་ཚུལ་རེ་ཞིག་ཞོག ཐེག་ཆེན་པ་ལ་དབུ་སེམས་གཉིས་ལས།
སེམས་ཙམ་པས་ནི། སྒྲ་ཇི་བཞིན་དུ་ཁས་བླང་དུ་རུང་བའི་མདོ་རྣམས་ངེས་དོན་དང་། །
དངོས་བསྟན་སྒྲ་ཇི་བཞིན་དུ་ཁས་བླང་དུ་མི་རུང་བ་རྣམས་དྲང་དོན་དུ་མཛད་པར་
དགོངས་འགྲེལ་ལ་བརྟེན་ནས་ཤེས་ནུས་སོ། །དབུ་མ་པས་དེ་ཙམ་ལ་དྲང་ངེས་སུ་མི་
འཇོག་གི །དྲང་བའི་དོན་ནི་གཤིས་ལུགས་དང་གནས་ལུགས་མཐར་ཐུག་མིན་པར་
ད་དུང་དེ་ལས་གོང་དུ་དྲང་དགོས་པ་དང་། གནས་ལུགས་མཐར་ཐུག་པ་དེ་ཉིད་དུ་
ངེས་ནས་དེ་ལས་གོང་དུ་དྲང་མི་དགོས་པ་ནི་ངེས་པའི་དོན་དུ་འཇོག་པས། དྲང་དོན་
ནི་ཀུན་རྫོབ་བདེན་པ་དང་ངེས་པའི་དོན་ནི་དོན་དམ་པའི་བདེན་པ་ལ་འཇོག་དགོས་སོ།
དེ་ལྟར་བྱས་ན་དོན་དམ་བདེན་པ་དངོས་བསྟན་གྱི་གཙོ་བོར་བྱེད་པ་རྣམས་ངེས་དོན་
གྱི་མདོ་དང༌། ཀུན་རྫོབ་བདེན་པ་བརྗོད་བྱའི་གཙོ་བོར་བྱེད་པ་རྣམས་དྲང་དོན་གྱི་མདོར་
འཇོག་དགོས་ཏེ། འདི་ལ་རང་རྒྱུད་པ་འགའ་ཞིག་གིས། དོན་དམ་བདེན་པ་བསྟན་
པ་ཙམ་གྱིས་མི་ཆོག་པར། དངོས་ཟིན་སྒྲ་ཇི་བཞིན་པའི་ཚུལ་དུ་བརྗོད་པ་ཅིག་དགོས་



སུན་འབྱིན་བརྗོད་པ་མི་མཁས་པར་བསྟན་པ། 64 11 :: :
པར་འདོད་དེ། ལེགས་ལྡན་འབྱེད་དང་ཞི་བ་འཚོ་ཡབ་སྲས་ལྟ་བུའོ། དཔལ་ལྡན་ཟླ་ ་
བས་ནི། དོན་དམ་བདེན་པ་བརྗོད་བྱའི་གཙོ་བོར་བྱས་ནས་བསྟན་པ་ཙམ་གྱིས་ངེས་
དོན་གྱི་མདོ་དང༌། བསྟན་བཅོས་ལ་སོགས་པར་འཇོག་ནུས་པར་བཞེད་པས། སྤྱིར་
དྲང་ངེས་ཀྱི་ཁྱད་པ་ནི་དེ་ལྟར་ཡིན་ལ། བྱེ་བྲག་ཏུ་དྲང་དོན་གང་ཡིན་ཐམས་ཅད་དྲང་
དོན་དགོངས་པ་ཅན་ཡིན་མི་དགོས་ཏེ། ཀུན་རྫོབ་བདེན་པ་སྒྲ་ཇི་བཞིན་པའི་ཚུལ་དུ་
བསྟན་པ་རྣམས་དྲང་དོན་ཡིན་ཀྱང་། དྲང་དོན་དགོངས་པ་ཅན་མིན་པའི་ཕྱིར་རོ། །དེ་
ཡང་དངོས་ཟིན་སྒྲ་ཇི་བཞིན་དུ་ཁས་བླང་དུ་མི་རུང་བར། དགོངས་གཞི་དགོས་པ་དངོས་
ལ་གནོད་བྱེད་གསུམ་གྱི་སྒོ་ནས་འགྲེལ་དགོས་པ་རྣམས་ལ་དྲང་དོན་དགོངས་པ་ཅན་ ་
ཞེས་བྱའོ། །དེས་ན་ཁྱོད་ལ་འདི་ཙམ་གྱི་རྣམ་དབྱེ་ཡང་མ་ཆགས་བཞིན་དུ་དོག་སར་
ནན་གྱིས་འཚང་བ་རང་ཉིད་ངལ་བར་བྱེད་པའོ། །དེ་ལྟར་བྱས་ན། བསྟན་བཅོས་
མངོན་རྟོགས་རྒྱན་སྤྱི་ཙམ་འདིས། མདོའི་སྦས་དོན་མངོན་རྟོགས་ཀྱི་རིམ་པ་གཙོ་བོར་
འགྲེལ་གྱི། དངོས་བསྟན་སྟོང་ཉིད་ཀྱི་རིམ་པ་གཙོ་བོར་མི་འགྲེལ་བར་ཁས་ལེན་ནས་
ན། བསྟན་བཅོས་འདི་ཡང་དྲང་དོན་དུ་དབུ་མ་པས་ཁས་ལེན་དགོས་པས། ཁྱོད་
རང་བག་ཟོན་བྱ་དགོས་པར་སྣང་ངོ་། །ཁྱད་པར་ས་དགུ་དང་ཤེས་སྒྲིབ་དགུ་རིམ་
པ་ལྟར་སྤང་གཉེན་དུ་སྦྱར་བའི་མངོན་རྟོགས་རྒྱན་གྱི་རྩ་ཚིག་ཅིག་ཡོད་ན། དེ་འདྲ་
ནི་དྲང་དོན་གྱི་ནང་ནས་ཀྱང་དགོངས་པ་ཅན་དུ་ཐལ་འགྱུར་བས་ཁས་ལེན་པར་བྱེད་
པས་གསལ་བར་དབང་ཕྱུག་སྤྱོད་པ་ཡིན་ལུགས་ཇི་ལྟར་ཡིན། ཁྱོད་ལ་སྨྲ་རྒྱུ་ཞིག་ཨེ་ །
ཡོད། གཞན་ཡང་མི་ཁྱོད་ལ་འདི་དྲི་བར་བྱ་སྟེ། ཡུམ་རྒྱས་འབྲིང་བསྡུས་གསུམ་
ནས་ལམ་ཤེས་ཀྱི་སྐབས་སུ་མཐར་ཐུག་ཐེག་པ་གསུམ་དུ་གྲུབ་པར་བསྟན་པ་དེ་ལྟར་
ཁྱོད་ཁས་ཨེ་ལེན། ལེན་ན་ཉན་ཐོས་དགྲ་བཅོམ་ཐེག་ཆེན་ལམ་དུ་འཇུག་ཚུལ་དཔྱད་



སུན་འབྱིན་བརྗོད་པ་མི་མཁས་པར་བསྟན་པ། 65 1:1ལ་མར་མ1|: ཆེ་མ་ བྱས་ཟླ་བ་
པ་སོགས། རི་བོར་རྭའི་གཉེར་མ་བགྲང་བ་དང་ཁྱད་ཅི་ཡོད། མི་ལེན་ནི་དྲང་དོན་
ཡིན་པའམ་རྒྱུ་མཚན་གཞན་གྱིས་ཡིན། དང་པོ་ལྟར་ན་སྐབས་དེ་ཉིད་དྲང་དོན་ཡིན་
ནམ། རྒྱས་འབྲིང་བསྡུས་གསུམ་རིལ་པོ་དྲང་དོན་ཡིན། དང་པོ་ལྟར་ན། གསལ་
བར་དབང་ཕྱུག་སྤྱོད་པ་ཡིན། ཕྱི་མ་ལྟར་ན། སྟོན་པ་ཤཱཀྱ་ཐུབ་པས་འཛམ་བུ་གླིང་ ་
གི་བསྟན་པའི་སྙིང་པོར་གསུངས་པའི་ཟབ་མོ་ཤེར་ཕྱིན་གྱི་མདོ་དྲང་དོན་དུ་འདོད་པ་
འདི་ལ་ཡང་འཇིགས་ཤིང་ཡ་ང་བའི་གནས་སུ་མཐོང་ནས། རྟོག་དཔྱོད་ལྡན་པ་རྣམས་་
བག་ཟོན་མཛོད་ཅིག ཁས་ལེན་སྔ་ཕྱི་ཐམས་ཅད་འཁོར་གསུམ་ཤ་སྟག་མ་སོང་ངམ།
གླེན་པ་ཁྱོད་ཀྱི་རྟོག་པ་ལ། དྲང་དོན་དང་ངེས་དོན་གྱི་མདོ་བསྟན་བཅོས་རྣམས་བཟང་།
ངན་གྱི་དབྱེ་བ་འབྱེད་པའི་དོན་སྤྱི་ཞིག་ཤར་འདུག་པ། དྲང་དོན་སྟོན་པ་རང་ཉིད་ཀྱིས་
གསུངས་པ་མང་བ་ཡོད་པ་བྱམས་མགོན་གྱི་བསྟན་བཅོས་ལ་ལོས་འོང༌། བླུན་པོ་ཁྱོད་
ཀྱིས་སྐབས་འདིར་མདོ་སྡེ་རྒྱན་ལ་སོགས་པ་ཡང་དྲང་དོན་མིན་ཟེར་རམ། གཞན་
ཡང་གླེན་པ་ཧམ་པ་ཅན་ཁྱོད་ཀྱི་རིགས་ལ། ཁོ་བོས་ཅོ་དྲི་བར་བྱའི་བསྒྲིམས་ལ་ལན་
ཐོབ་ཅིག མངོན་རྟོགས་རྒྱན་ལས་བྱང་སེམས་ཀྱི་ས་ལྷག་མ་དགུ་དང་སྒོམ་སྤང་ཤེས་ ་
སྒྲིབ་དགུ་སྤང་གཉེན་དུ་སྦྱར་ནས་དངོས་ཟིན་ལ་སྟོན་པའི་གཞུང་ག་ན་འདུག་ཤོད་ཅིག་
ས་དག་ལ་ནི་ཆེན་པོ་ཡི། །ཆེན་པོ་ལ་སོགས་དྲི་མ་ཡི། །ཞེས་སོགས་སོ་སྙམ་ན། ཡི་
གེའི་ཕྱི་མོ་ཡང་མིག་གིས་མ་མཐོང་བར་གཞུང་དོན་འཆད་པ་ལ་ཧམ་པ་སྟེ། དེའི་འགྲེལ་ ་
བར། འདོད་པའི་ཁམས་དང་། བསམ་གཏན་དང་གཟུགས་མེད་པའི་སྙོམས་པར་ ་
འཇུག་པ་དག་སྟེ། ས་དགུ་ལ་ཞེས་ཁམས་གསུམ་ས་དགུ་དང་སྦྱོར་གྱི། ས་གཉིས་
པ་སོགས་ས་དགུ་དང་ག་ན་སྦྱར་འདུག །ཡང་ན། དེ་ནི་རྒྱུན་ཆགས་ཡིན་པའི་ཕྱིར། །
ཆུང་དང་འབྲིང་དང་ཆེན་པོ་རྣམས། །ཞེས་སོགས་ཀྱིས་སྟོན་ནོ་སྙམ་ན། དེའི་འགྲེལ་



སུན་འབྱིན་བརྗོད་པ་མི་མཁས་པར་བསྟན་པ། 66 ། ལ་ ན་མ 1:|:། །མི་ རབས་
བར། འདོད་པའི་ཁམས་ལ་སོགས་པར་ས་དགུ་དག་ཏུ་རྒྱུན་ཆགས་སུ་འབྱུང་བའི་ཕྱིར་
ཞེས་འབྲུ་བསྣན་པ་འགྲེལ་ཆེན་གཉིས་ན་ཡང་དེ་ཀ་བཞིན་ཡོད་པ་འདི་ལ། ཁྱོད་ཀྱིས་
མཛུབ་ཁྲིད་ལྷག་ཆད་མེད་པ་ཅིག་ཀྱང་གཏོང་མ་མྱོང་ངམ། ལར་ཁྱོད་དང་ཁྱོད་འདྲ་
བའི་དེང་སང་གི་ཕར་ཕྱིན་པ་རྣམས་ལ། ཁོ་བོས་འདི་ཙམ་ཞིག་དྲིས་ན་ཡང་བསྙོན་
དུ་མེད་པའི་ལན་གདབ་པར་ནུས་པ་སུ་ཡོད། ལེགས་པར་སོམས་ལ་ཉེས་པ་ལ་ཉེས་
པར་ཁས་ལོང་ཞིག ད་དུང་སླར་ཡང་འདི་ཀ་ཡིན་ནོ། །མངོན་རྟོགས་རྒྱན་རྩ་བར།
ས་གཉིས་པ་ནས་བཅུ་པའི་བར་དགུ་དང་ཤེས་སྒྲིབ་དགུ་སྤང་གཉེན་དུ་རིམ་ཅན་དུ་སྦྱར་
བའི་གཞུང་གསལ་ཁ་ཅན་ག་ན་ཡོད། ཁྱོད་རང་གི་ཉེ་སྐོར་ན་ཡོད་པའི་ཕར་ཕྱིན་པ་
རྣམས་ལ་གྲོགས་ཚོལ་ལ་ལྟོས་ཤིག་བླུན་པོ་ཁྱོད་ལྟ་བུས་བསྙན་ཧམ་གྱིས། རྗེ་བླ་མ་
ལ་འདི་ཙམ་གྱི་བརྗོད་པ་ངན་པ་སྨྲས་པ་རྣམས་ཀྱི་སྦུ་བ་གང་ཡིན་པ་ད་ད་བརྡོལ་ཨེ་བྱུང་།
འདི་ཀ་ཡིན་ནོ། །ཡང་ཁྱོད་ཀྱིས་ཐེག་པ་གསུམ་པོ་གང་གི་ཡང་མཐོང་ལམ་མ་ཐོབ་
བར་དུ་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་ཟིན་རྒྱུན་ལྡན་དུ་གོམས་
པར་བྱས་པས། ཁམས་གསུམ་གྱི་ཉོན་མོངས་མངོན་གྱུར་སྤངས་བའི་གང་ཟག་ཡོང་
པར་འདོད་པ་ནི། སངས་རྒྱས་པའི་གྲུབ་མཐའ་སྨྲ་བ་བཞི་པོ་གང་གི་ཡང་ལུགས་མིན་
ལ། །ཞེས་སོགས་རྗེ་ལ་བཀའ་བཀྱོན་དང་བཅས་པ་བྲིས་འདག་པ། སྔར་གཞན་ལུགས་
བརྗོད་པ་མི་མཁས་པར་བསྟན་པའི་སྐབས་སུ། ཁྱོད་ལ་རྣ་བ་ཡོད་པར་གྱིས་བྱས་པ་
འདི་ཉིད་ཡིན་པས། ཁྱོད་རང་ཉོན་ཅིག མི་རྟག་སོགས་བཅུ་དྲུག་ལ་མངོན་པ་ནས་
བཤད་པ་ལྟར་གྱི་རིགས་པ་དང༌། ཐལ་འགྱུར་བ་རང་ཉིད་ཀྱི་བཞེད་པའི་ཕྲ་བ་གཉིས་་
སུ་འབྱེད་དགོས་པ་ལས། སྡུག་བདེན་གྱི་མ་རིག་པ་དང་སྡུག་བསྔལ་གཉིས་ལ་ཕྲ་རགས་
དེ་ཙམ་དུ་འབྱེད་པར་མ་མངོན་ལ། ལྷག་མ་སྟོང་བདག་མེད་གཉིས་དང་། ཀུན་འབྱུང་།
།
།



སུན་འབྱིན་བརྗོད་པ་མི་མཁས་པར་བསྟན་པ། 67 11::
ཆ ད་ དང་ ལ་ ། ། །
གི་བཞི་འགོག་ལམ་གྱི་བརྒྱད་དང་བཅས་པ་ལ་གཉིས་སུ་འབྱེད་པ་ནི། བདག་མེད་ལ་།
ཕྲ་རགས་ཀྱི་ཁྱད་པར་བྱུང་བ་དང་ཉོན་མོངས་ལ་ཕྲ་རགས་བྱུང་བའི་གནད་ཀྱིས་ཡིན་ ་
ནོ། །དེ་ལྟར་བྱས་ན་མངོན་པ་ནས་བཤད་པ་ལྟར་གྱི་རགས་པའི་མི་རྟག་སོགས་བཅུ་
དུག་མངོན་སུམ་དུ་རྟོགས་པ་ནི་བྱང་སེམས་སོ་སྐྱེ་དང་ཉན་རང་སོ་སྐྱེ་གཉིས་ཀ་ལ་ཡོད་
དེ། དེ་ཐམས་ཅད་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་བདག་མེད་ ་
ཙམ་ཞིག་མངོན་སུམ་དུ་རྟོགས་པ་ཡོད་པའི་ཕྱིར། དེར་ཐལ། ཕྲ་བའི་མི་རྟག་པ་མངོན་
སུམ་དུ་རྟོགས་པ་ཡོད་པའི་ཕྱིར། དེ་ཡང་མ་གྲུབ་ན། དེར་ཐལ། བྱང་སེམས་དང་
ཉན་རང་སོ་སྐྱེས་གཉིས་ཕྲ་བའི་མི་རྟག་པ་གོམས་པས་གསལ་སྣང་འབྱུང་ངེས་པ་གང་ ་
ཞིག དེ་ཙམ་གྱིས་མཐོང་ལམ་དུ་མི་འཇོག་པའི་ཕྱིར། དེའི་རྒྱ་མཚན་བདེན་པ་བཞིའི་ ་
གནས་ལུགས་ཕྲ་མོ་མངོན་སུམ་དུ་ཐོག་མར་རྟོགས་པ་ལ་བདེན་པ་མངོན་པར་རྟོགས་
པ་གསར་དུ་ཐོབ་པར་འཇོག་པ་གང་ཞིག སྡུག་བདེན་རང་རྐྱ་ཐུབ་པའི་རྫས་ཡོད་ཀྱིས་
སྟོང་པའི་བདག་མེད་ཙམ་སྡུག་བདེན་གྱི་གནས་ལུགས་མིན་པའི་ཕྱིར་རོ། །མདོར་
ན། བདེན་བཞིའི་གནས་ལུགས་ཕྲ་མོ་མངོན་སུམ་དུ་མ་རྟོགས་ན། བདེན་པ་མངོན་
རྟོགས་གསར་དུ་རྟོགས་མ་ཐག་པ་དེ་ཡིན་པ་བུད། དེས་ན་སོ་སོ་སྐྱེ་བོས་བདག་མེད་ །
མངོན་སུམ་དུ་རྟོགས་པ་སུ་ཞིག་གིས་ཁས་བླངས། དེ་བཞིན་དུ་མངོན་པ་ནས་བཤད། །
ལྟར་གྱི་འགོག་པ་དེ་ཡིན་ན། འགོག་བདེན་ཡིན་པ་བུད། ཁམས་གསུམ་གྱི་ཉོན་མོངས་ ་
མངོན་གྱུར་སྤངས་ཞེས་པའི་ཉོན་མོངས་ནི། མངོན་པ་ནས་བཤད་པ་ལྟརཡིན་གྱི། བདེན་ ་
འཛིན་ལ་ཉོན་སྒྲིབ་ཏུ་བྱས་པ་ནི་མངོན་འགྱུར་ཙམ་ཡང་ལམ་དེས་སྤོང་ནུས་པ་མིན་ནོ། །
དེས་ན་འཇུག་འགྲེལ་དུ། འདི་ལ་ཕྱི་རོལ་བ་རྣམས་ཀྱི་བཞིན་དུ་ཁམས་གསུམ་ན་སྤྱོད་ ་
པའི་ཕྲ་རྒྱས་ཐམས་ཅད་མ་སྤངས་བར་ཐལ། ཞེས་གསུངས་པའི་ཕྱི་རོལ་བའི་ལམ་ ་
;



HD
སུན་འབྱིན་བརྗོད་པ་མི་མཁས་པར་བསྟན་པ། 68 །ཅེས་ པས་ ༡༨༡༡ ༣༠ད་མི་351 ཆོས་མཆོག་
དང་མཚུངས་ཚུལ་ནི། ཕྱི་རོལ་བའི་རྒྱུད་ཀྱི་ཞི་རགས་ཀྱི་རྣམ་པ་ཅན་གྱི་བསམ་གཏན་
དང་། གཟུགས་མེད་རྣམས་ཀྱིས་ཀྱང་ཅི་ཡང་མེད་པའི་སྐྱེ་མཆེད་མན་ཆད་ཀྱི་ཉོན་
མོངས་མངོན་གྱུར་བ་མངོན་པ་ནས་བཤད་པ་དེ་ཙམ་ཞིག་ནི་སྤོང་ནུས་ཀྱི། ཉོན་མོངས་
ཕྲ་རགས་གང་གི་ཡང་ས་བོན་སྤོང་མི་ནུས་པ་བཞིན་དུ། རགས་པའི་མི་རྟགས་སོགས་
བཅུ་དྲུག་རྟོགས་པའི་ལམ་འདིས་ཀྱང་། སྟོང་ཉིད་ཕྲ་མོ་མ་རྟོགས་ན་ཁམས་གསུམ་
གྱི་ཉོན་མོངས་མངོན་གྱུར་མངོན་པ་ནས་བཤད་པ་དེ་ཙམ་ཞིག་སྤོང་ནུས་ཀྱི། ཉོན་
མོངས་གང་གིས་ཀྱང་ས་བོན་སྤོང་མི་ནུས་པས་དེ་ལ་སྤྱིར་རྗེ་བླ་མས་ཐལ་འགྱུར་བའི་
སྐབས་སུ་མངོན་པ་ནས་བཤད་པ་ལྟར་གྱི་རགས་པ་དང་ལུགས་འདིས་འདོད་པའི་ཕྲ་
བ་རེར་འབྱེད་པ་དང་། ལམ་དེ་གཉིས་མཚུངས་པར་ཡང་ཡང་བཤད་པ་ཡིན་ཏེ། ཁྱོད་ །
ལྟ་བུས་གནད་འདི་རྣམས་ད་དུང་གོ་ནུས་པར་མི་སྣང་ངོ༌། །དེས་ན་སོ་སོ་སྐྱེ་བོས་བདེན་
མེད་མངོན་སུམ་དུ་རྟོགས་པ་དང་། འགོག་བདེན་ཐོབ་པར་རྗེ་ཙོང་ཁ་པ་ཆེན་པོས་ཞལ་
གྱིས་བཞེས་སོ་ཞེས། དེང་ནས་བཟུང་སྟེ་བྱང་ཆུབ་སྙིང་པོའི་བར་དུ་མ་སྨྲ་ཞིག སྲེད། །
འདི་ཉོན་མོངས་ཅན་མིན་ཡང་། །ཀུན་རྨོངས་བཞིན་དུ་ཅི་སྟེ་མེད། །ཅེས་སྤྱོད་འཇུག་
མཁན་པོས་གཞུང་བརྩམས་པ་ལ། ཁྱོད་ཀྱིས། སྲིད་འདི་ཉོན་མོངས་ཅན་ཡིན་ཡང་
ཞེས་ཕྱིན་ཅི་ལོག་ཏུ་བསྒྱུར་ནས་ལུང་འདྲེན་པ་ལ་ཞུགས་འདུག་པ། ཞི་བ་ལྷ་དང་ཆགས་
སྡང་ཡོད་པ་མིན་མཆི། ཉོན་མོངས་ཅན་མིན་པའི་སྲེད་པ་ཡོད་པར་བཤད་པ་ནི། མངོན་
པ་ནས་བཤད་པ་ལྟར་གྱི་ཉོན་མོངས་ཅན་མིན་པ་ལ་ཟེར་བ་ཡིན་ཏེ། ཕ་རོལ་པོས། མ་ འོ
རིག་པ་ལ་མངོན་པ་ནས་བཤད་པ་ལྟར་གྱི་ཉོན་མོངས་ཅན་ཡིན་མིན་གཉིས་སུ་མིང་
འདོགས་བྱེད་པ་ལྟར། སྲེད་པ་ལ་ཡང་དབྱེ་དགོས་ཞེས་པའི་དོན་ཡིན་གྱི། སྤྱིར་ཉོན་ ་
མོངས་ཅན་མིན་པའི་སྲེད་པ་ཡོད་པར། རྗེ་བླ་མའི་མནལ་ལམ་དུ་ཡང་ག་ལ་བཞེད། །



སུན་འབྱིན་བརྗོད་པ་མི་མཁས་པར་བསྟན་པ། (16) |
ལན་
ཁྱོད་རང་གིས་ཞིབ་ཏུ་མ་བལྟས་སམ། ཡང་ན་སྐད་ཆ་མ་དག་པ་ཞིག་ལ་བརྟེན་པ་གང་
རུང་གི་སྐྱོན་བྱུང་སྣང་ངོ་། །དེ་ལ་སྤྱིར་རྗེ་བླ་མས་ཐལ་འགྱུར་བའི་སྐབས་སུ། ཉོན་
མོངས་པ་རྣམས་ལ་མངོན་པ་ནས་བཤད་པ་ལྟར་གྱི་རོགས་པ་རེ་དང་། ལུགས་འདིས་
ཕྲ་བ་རེར་འབྱེད་པ་ནི་བདེན་འཛིན་ཉོན་སྒྲིབ་ཏུ་བཞེད་པའི་གནད་ཀྱིས་ཡིན་ཅིང་། ད་
སྤྱོད་འཇུག་གི་ཡང་དགོངས་པར་གནས་སོ། །ཞེས་ལུང་དེ་དག་དྲངས་པ་ཡིན་ནོ། །
ཡང་ཁྱོད་ཀྱིས་ཀུན་གཞི་རང་རིག་མི་འདོད་ཅིང༌། ཕྱི་དོན་ཁས་ལེན་ཚུལ་ལ་
དཔྱད་པར་བྱ་སྟེ། དབུ་མ་པ་གཞན་གྱིས་ཡོད་ན་རང་གི་མཚན་ཉིད་ཀྱིས་ཡོད་རང་
གི་མཚན་ཉིད་ཀྱིས་མེད་ན་མེད་པརའདོད། ཅེས་པ་ནི། འཕགས་ཡུལ་གྱི་མཁས་
གྲུབ་ཆེན་པོ་རྣམས་ལ། འདི་ཙམ་གྱི་སྐུར་བ་བཏབ་དགོས་པ་ཞིག་འགྲུབ་སྟེ། ཞེས་
པ་ནས། གསུམ་པ་ལྟར་ན། དཔལ་ལྡན་ཟླ་བས་གཟུགས་ནས་རྣམ་མཁྱེན་གྱི་བར་
ལ་འཇོག་ཅེས་གསུངས་པ་དང་འགལ་ལོ། །ཞེས་པའི་བར་མང་དུ་བྲིས་པ་རྣམས་ལ།
སྔར་བཤད་པ་རྣམས་ཀྱིས་ལན་བཏབ་ཟིན་མོད། །ད་དུང་ཁྱོད་ཡིད་མི་ཚིམ་ན། དབུ་
མ་རང་རྒྱུད་པས་རང་གི་མཚན་ཉིད་ཀྱིས་གྲུབ་པ་ཐ་སྙད་དུ་གྲུབ་པར་ཁས་ལེན་པའི་
ཁུངས་ཚིག་ཟིན་གསལ་ཁ་ཅན། འཇུག་པར། གལ་ཏེ་རང་གི་མཚན་ཉིད་བརྟེན་གྱུར་
ན། །ཞེས་སོགས་ཤོ་ལོ་ཀ་གསུམ་གྱི་འགྲེལ་བ་དང་བཅས་པ་རྣམས་དང༌། སློབ་དཔོན་
ལེགས་ལྡན་འབྱེད་ཀྱིས་ཤེས་རབ་སྒྲོན་མེར། འདིར་གལ་ཏེ་གཟུགས་ཞེས་བྱ་བ་ཡིད་
ལ་བརྗོད་པ་དང་། ཚིག་ཏུ་བརྗོད་པའི་ཀུན་བརྟགས་པའི་ངོ་བོ་ཉིད་གང་ཡིན་པ་ད། ཞེས་
སོགས་ཀྱིས་ཀུན་བརྟགས་འདོགས་བྱེད་ཀྱི་མིང་དང་རྟོག་པ་རང་གི་མཚན་ཉིད་ཀྱིས་
མ་གྲུབ་ན་གཞན་དབང་ལ་སྐུར་འདེབས་དུ་བཤད་པ་སོགས་སུ། དྲང་ངེས་རྣམ་འབྱེད་
དུ་རྒྱས་པར་བཤད་པ་རྣམས་ཞིབ་ཏུ་ལྟོས་ལ། མནོ་བསམ་ལེགས་པར་ཐོང་ཞིག



སུན་འབྱིན་བརྗོད་པ་མི་མཁས་པར་བསྟན་པ། 70༡༢
ན ས :
དོ ན་
འཕགས་ཡུལ་གྱི་མཁས་གྲུབ་རྣམས་ལ། དངོས་པོ་རང་གི་མཚན་ཉིད་ཀྱིས་གྲུབ་པར་
ཞལ་གྱིས་བཞེས་སོ་ཞེས་སྨྲས་པས་སྐུར་འདེབས་སུ་འགྲོ་བ་ནི་ཤིན་ཏུ་ཡ་མཚན་ཏེ།
དངོས་སྨྲ་བའི་མཁས་གྲུབ་ཆེན་པོ་དབྱིག་གཉེན་དང་། ཕྱོགས་གླང་ཡབ་སྲས་དང་བློ་
གྲོས་བརྟན་པ་ཤནྟི་པ་སོགས་འདི་ཙམ་གྱིས་ཀྱང་། གཞན་དབང་རང་གི་མཚན་ཉིད་
ཀྱིས་གྲུབ་པར་དམ་བཅས་ནས། སྒྲུབ་བྱེད་ཀྱི་གཞུང་མང་དུ་བརྩམས་པ་འདི་ཐམས་
ཅད་ལ་དྲང་པོར་སྨྲས་ན་སྐུར་འདེབས་སུ་འགྲོ་བས། དངོས་སྨྲ་བས་དངོས་པོ་བདེན་
གྲུབ་ཏུ་མ་སྨྲས་སོ། །ཞེས་སྐུར་བ་འདེབས་པས་ཀྱང་ཆེས་སྐུར་འདེབས་ཀྱི་ལས་ལ་
ཁྱོད་བརྩོན་པར་གྱིས་ཤིག ཁྱོད་ལྟར་ན་འཇུག་པར། འདི་ནི་གསན་རྒྱ་ཆེ་ཡང་གཞན་ །
གྱི་ཐུགས་སུ་ཆུད་མི་འགྱུར། ཞེས་པའི་འགྲེལ་བར་དཔལ་ལྡན་ཟླ་བས། དབྱིག་གཉེན་
དང་ཕྱོགས་གླང་དང་གནས་བརྟན་ཆོས་སྐྱོང་ལ་སོགས་པས། དངོས་པོའི་གནས་ལུགས་
ཕྲ་མོ་མ་རྟོགས་པར་ཐག་རྦད་ཀྱིས་བཅད་པ་འདི་ཡང་། ཟླ་བ་གྲགས་པས་དེ་རྣམས་
ལ་སྐུར་བ་བཏབ་པ་ཡིན་ནོ། །ཞེས་སྐད་ཀྱི་ང་རོ་གསང་མཐོན་པོས་སྒྲོགས་ཤིག་དང་།
དཔལ་ལྡན་ཟླ་བ་གྲགས་པ་མི་འདོད་པའི་ཁྱེད་རང་ཚང་གི་གཞུང་གཙུགས་པར་འགྱུར་
རོ། །རང་རྒྱུད་པའི་གཞུང་འགྲེལ་རྣམས་སུ། ཀུན་རྫོབ་ཇི་ལྟར་སྣང་བ་བཞིན་ཡིན་
གྱི། །བཏགས་དོན་བཙལ་ནས་མི་འཇོག་པར་གསུངས་པའི་དོན་རྒྱས་པར་གོང་དུ་བཀྲལ་
ཟིན་ལ་བྱང་ཆུབ་སེམས་འགྲེལ་ལས། ཀུན་གཞི་ཡོད་པ་གསུངས་པའི་དོན། ཚོགས་
དྲུག་ལས་ངོ་བོ་ཐ་དད་པའི་རྣམ་ཤེས་བརྒྱད་པོ་མིན་གྱི་ཡིད་ཀྱི་རྣམ་པར་ཤེས་པ་ཉིད་
ལ་ཀུན་གཞིའི་རྣམ་ཤེས། ཞེས་གསུངས་པར། རྗེ་ཉིད་ཀྱིས་དེ་ལྟ་བུའི་བཤད་པ་མང་
པོ་ཞིག་དྲངས་ནས་གསུངས་པས། ཁྱོད་མཐོང་རྒྱ་ཆེ་ན་ད་དུང་ལྟོས་ཤིག ཡང་རང་
གི་མཚན་ཉིད་ཀྱིས་གྲུབ་པའི་དོན་རིགས་པས་དཔྱད་བཟོད་ལ་བྱེད་དམ། རང་



སུན་འབྱིན་བརྗོད་པ་མི་མཁས་པར་བསྟན་པ། 7] ། ་ ་ ་ ༡ : 21:
སྤྱིའི་ཡ་གྱལ་དུ་གྱུར་པའི་རང་མཚན་ལ་བྱེད་དམ། ཐུན་མོང་མིན་པའི་འཇོག་བྱེད།
པ་བྱེད། ཐལ་རང་གི་དགག་བྱ་གཉིས་ཀྱི་ཁྱད་པར་བཤད་པའི་སྐབས་སུ་གསལ་བར་
བཤད་ཟིན་མོད། ཁྱོད་ཐེ་ཚོམ་ཟ་ནི་སླར་ཡང་བཤད་པར་བྱ་སྟེ། རང་རྒྱུད་པ་ཁོ་
རང་གིས་འདོད་པའི་རིགས་པས་དཔྱད་བཟོད་ནི་ལུགས་དེ་ཡང་གཏན་མི་འདོད་དེ། དེ་
ཡིན་ན་བདེན་གྲུབ་ཏུ་འགྱུར་བར་འདོད་དེ། འོན་ཀྱང་ཐལ་འགྱུར་པ་ཉིད་ཀྱིས་འདོད་
པའི་རིགས་པས་དཔྱད་བཟོད་ཀྱི་ཚད་དེ་ཙམ་ཞིག་ཏུ་གྲུབ་ན། སྐབས་འདིའི་རང་གི་
མཚན་ཉིད་ཀྱིས་གྲུབ་པར་འདོད་དེ། དཔེར་ན་ཁྱོད་གོ་བོའི་ཕུང་པོ་ལྔ་པོ་ཚོགས་ཙམ་
གྱི་སྟེང་ད། ག་བ་ཞེས་མིང་དང་རྟོག་པས་ཕར་བཞག་ཙམ་མིན་པར་མིང་གང་ལ་བཏགས་
པའི་དོན་གྱི་གོ་བོ་རང་ངོས་པ་ཞིག་གྲུབ་རྒྱུ་ཡོད་པར་བཞེད་པའོ། །རང་སྤྱིའི་ཡ་གྱལ་
གྱི་རང་མཚན་ཚད་མ་པ་ལ་གྲགས་པའི་རང་མཚན་མིན་ནོ། །ཡང་དེའི་མཇུག་ཏུ་ཁྱོད་
ཀྱིས། རང་རྒྱུད་པའི་རྟགས་དང་དམ་བཅའ་མེད་པའི་ཚུལ་ཡང་དཔྱད་པར་བྱ་སྟེ།
རང་རྒྱུད་པའི་དགོངས་པ་ནི། རང་གི་མཚན་ཉིད་ཀྱིས་གྲུབ་པའི་ཆོས་སྒྲུབ་པའི་བྱེད་
པས་རང་བཞིན་གྱིས་གྲུབ་པ་ཁས་ལེན་ན་རང་རྒྱུད་དགོས་ཤིང་། དེ་ཁས་མི་ལེན་ན་
རང་རྒྱུད་མི་དགོས་སོ། ཞེས་སོགས་འདོད་པ་ནི། དངོས་སྨྲ་བ་དང་། དབུ་མ་ཐལ་
རང་གང་གི་ཡང་ལུགས་མིན་ཏེ། དངོས་སྨྲ་བ་རྣམས་ཀྱིས་སྤྱི་དངོས་མེད་དུ་བསྒྲུབ་
པ་ལ། རང་རྒྱུད་པས་གཏན་ཚིགས་མང་དུ་བཀོད་པས། གཏན་ཚིགས་འདི་དག་གི་
ཆོས་ཅན་སྤྱི་དང་། ཆོས་དངོས་མེད་དང་དེ་གཉིས་ཀྱི་ཚོགས་དོན་རྣམས་བསྒྲུབ་བྱ་
གང་ཞིག རང་བཞིན་གྱིས་གྲུབ་པར་བསྒྲུབ་ཅེས་སྨྲ་རྒྱུ་མེད་དོ། །ཞེས་བྲིས་པ་ནི།
འདི་འདྲའི་རིགས་གཞན་ལ་ཁྱོད་ཀྱིས་མི་གོ་བ་ནི་ཅུང་ཟད་བདེན་ཏེ། རྗེའི་དགོངས་
པ་ཇི་ལྟར་ཡིན་བཤད་པར་བྱའོ། །དེ་ལ་སྤྱིར་རང་རྒྱུད་ཀྱི་གཏན་ཚིགས་དང་དམ་བཅའ།



__
72
སུན་འབྱིན་བརྗོད་པ་མི་མཁས་པར་བསྟན་པ།
ཞེས་པ་ནི། སྔ་རྒོལ་རང་ལུགས་ཀྱི་རྟགས་དང་དམ་བཅའ་ཞེས་པ་ཙམ་མིན་གྱི། རྟགས་
ཆོས་དོན་གསུམ་གྱི་གཞི་ལྡོག་དེ་རྣམས་མིང་གི་ཐ་སྙད་ཀྱིས་ཕར་བཞག་པ་ཙམ་གྱིས་
མ་ཚིམ་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པའི་དབང་དུ་བྱས་པའི་རྟགས་
དང་ང མ་བཅའ་རྣམས་ལ། རང་རྒྱུད་ཀྱི་རྟགས་དང་དམ་བཅའ་ཞེས་བྱའོ། །དེས་
ན་རྣམ་འགྲེལ་དུ་སྤྱི་དངོས་མེད་དུ་བསྒྲུབ་པའི་ཚེ་ན་ཡང༌། བསྒྲུབ་བྱའི་ཚིག་ཟིན་ནི་
རང་མཚན་གྱིས་གྲུབ་སྟེ། ཞེས་མ་སྦྱར་ཡང་། སྔ་རྒོལ་མདོ་སྡེ་པ་ལྟ་བུས་ཆོས་ཅན་
བུམ་པའི་དོན་སྤྱི་དང་ཆོས་དངོས་མེད་དང་རྟགས་དོན་བྱེད་ནུས་སྟོང་ལྟ་བུ་རྣམས་མིང་
གི་ཐ་སྙད་ཀྱིས་ཕར་བཞག་ཙམ་གཏན་མིན་པར། ཡུལ་རང་ངོས་ནས་གྲུབ་པ་ཅིག་
གི་དབང་དུ་བྱས་ནས། བུམ་པའི་དོན་སྤྱི་ཆོས་ཅན། དངོས་པོར་མེད་དེ། དོན་བྱེད་
ནུས་སྟོང་ཡིན་པའི་ཕྱིར། ཞེས་བསྒྲུབ་པ་ཡིན་གྱི། རྟོགས་ཆོས་དོན་གསུམ་གྱི་གཞི་
ལྡོག་ཕར་བཞག་ཙམ་གྱིས་གྲུབ་པར་གཏན་འཇོག་མི་ཤེས་པས། རྗེས་དཔག་ཐམས་
ཅད་ཀྱང་མཐར་རང་མཚན་ལ་ཐུག་པར་བསྒྲུབ་པ་དང་། གཞན་དོན་ལེའུར། རྟོག་
དང་ལུང་དག་བྱེད་པ་པོའི། །འདོད་པ་ཙམ་དང་རྗེས་འབྲེལ་དང་། དངོས་ལས་གཞན་
དུ་སྲིད་པའི་ཕྱིར། །བཏགས་པ་དག་ནི་འཁྲུལ་བ་ཡིན། །ཞེས་སོགས་ཀྱང་། ཚུལ་
གསུམ་ཡུལ་རང་ངོས་ནས་གྲུབ་པ་ཅིག་མ་བྱུང་ན། རྟགས་དང་སྒྲུབ་ངག་ཏུ་མི་འཇོག་
པའི་ལུགས་ཡིན་ནོ། །འོན་ཀྱང་མདོ་སྡེ་པ་རང་ཉིད་ཀྱི། སྤྱི་མཚན་རང་གི་མཚན་
ཉིད་ཀྱིས་གྲུབ་ཅིང་རྟོག་བཏགས་མིན་པར་སྨྲ་བ་མིན་གྱི། བློ་རྩེ་གཏད་ལུགས་ལ། ཐལ་
འགྱུར་བས་འདོད་པ་ལྟར་གྱི་རང་མཚན་གྱིས་གྲུབ་པའི་དོན་དེ་ལེགས་པར་ཚང་བ་ཅིག་
མ་བྱུང་ན། རྟགས་དང་དམ་བཅའ་གང་ཡང་འཇོག་མི་ཤེས་པས། རང་རྒྱུད་ཁས་
ལེན་པ་ནི་རང་མཚན་གྱིས་གྲུབ་པ་ཁས་ལེན་པ་ལ་ཐུག་གོ །ཞེས་ཡང་ཡང་གསུངས་



སུན་འབྱིན་བརྗོད་པ་མི་མཁས་པར་བསྟན་པ། 73 ས་ཁུལ་
ཏེ། མདོར་བསྡུ་ན། ཡུལ་རང་གི་སྡོད་ལུགས་ལ་གྲུབ་པའི་རྟགས་ཆོས་དོན་གསུམ་
སྦྱར་བའི་གཏན་ཚིགས་ཤིག་བྱུང་ན། དེ་ལ་རང་རྒྱུད་ཀྱི་རྟགས་ཞེས་བྱའོ། །དེ་ལྟ་
ན་ཡང་དབུ་མ་པ་ཡིན་ན་རང་རྒྱུད་ཁས་ལེན་མི་རིགས། ཞེས་གསུངས་པ་ནི། དབུ་
མ་རང་རྒྱུད་ཁས་ལེན་པ་མང་དུ་བྱུང་ཡང་། དེ་ཁས་ལེན་མི་རིགས་ཏེ། ཕྱོགས་གཞན་
ཞེས་པ། རང་མཚན་གྱིས་གྲུབ་པའི་བསྒྲུབ་བྱ་ཁས་ལེན་མི་རིགས་པའི་ཕྱིར་རོ། ཀླུ་
སྒྲུབ་ཀྱི་དགོངས་པ་ལ་རང་བཞིན་གྱིས་གྲུབ་པ་རྡུལ་ཙམ་ཡང་མི་བཞེད་པའི་ཕྱིར་རོ།
ཞེས་པ་ནི། ཟླ་བའི་བཞེད་པ་རྗེ་བླ་མས་བཀྲལ་པའི་དགོངས་པ་ཡིན་ལ། ཕྱོགས་གཞན་
ཁས་བླངས་པ་མེད་པའི་འབྲུ་བསྣོན་ཁྱོད་ཀྱིས་བྱས་པ་འདི་ནི་ཤུན་ཏུ་ཡ་མཚན་ཏེ། བདག་
སྐྱེ་མེད་པ་རང་ལུགས་ལ་ཁས་མ་བླངས་ན། ཤེས་བྱ་ཆོས་ཅན། གོ་བོ་སྨྱོན་པས།
བདག་སྐྱེ་ཡོད་མེད་ཀྱི་དྲི་བ་ལ་ལན་མི་ཐེབས་པར་མི་སྨྲ་བའི་བརྟུལ་ཞུགས་ལ་གནས་
པར་ཐལ། བདག་སྐྱེ་ཡོད་མེད་དཔྱོད་པ་ལ་ཞུགས། བདག་སྐྱེ་ཡོད་པར་ཡང་ཁས་
མ་བླངས་མེད་པར་ཡང་ཁས་མ་བླངས་པའི་ཕྱིར་རོ། སྐབས་འདིར་ཁྱོད་ཀྱིས་རྗེ་བླ་
མ་ལ་དགག་པ་མ་བརྗོད་པར་ཐལ། སྐབས་འདིར་ཁྱོད་ཀྱིས་ཅི་ཡང་ཁས་མ་བླངས་
པའི་ཕྱིར་རོ། ཕྱོགས་གཞན་ཁས་མ་བླངས་ཞེས་པའི་འབྲུ་བསྣོན་ལ། རང་གི་ཕྱོགས་
ཁས་མ་བླངས། ཞེས་པ་འདི་ངོ་ཚ་མ་བོར་བར། རྟགས་ཡང་དག་གི་ཚུལ་གསུམ་
དུ་ཚད་མས་གྲུབ་ཅེས་སྨྲས་པ་ལ། ངོ་ཚ་བོར་པ་ཡིན་ནོ་ཞེས་སྒྲོག་པ་ཁྱོད་ནི། ཁས་
ལེན་མེད་པའི་ཁས་ལེན་དང༌། དམ་བཅའ་མེད་པའི་དམ་བཅའ་དང་། ངོ་ཚ་མེད་
པའི་ངོ་ཚའི་གཏམ། གོ་བ་མེད་པའི་གོ་བོས་སྨྲས། ཞེས་བྱ་བར་འགྱུར་རོ། ཕྱོགས་
གཞན་ཁས་མ་བླངས་ཞེས་པའི་འབྲུ་བསྣོན། ཁྱོད་ཀྱི་བླ་མ་ཀུན་རིག་གིས་སྨྲས་པ་ལ།
ཁྱོད་ཀྱིས་དགག་པ་བརྗོད་པ་ནི། ལས་སུ་བྱ་བ་དམ་པ་སྟེ། དྲང་སྲོང་རྒྱས་པ་དང་



སུན་འབྱིན་བརྗོད་པ་མི་མཁས་པར་བསྟན་པ། 74
ནེ་ཙོ་དཔོན་སློབ་གཉིས་ལམ་སོ་སོར་སོང་བ་བཞིན་ནོ། ཁོ་བོ་ཅག་གི་ཕྱོགས་ལ་ནི། སྟོན་
པ་དང་སློབ་མ་ལམ་སོ་སོར་སོང་བ་མེད་དེ། རྗེ་བླ་མ་གང་དུ་གཤེགས་པའི་ལམ་དེར་
བདག་ཅག་རྣམས་ཀྱང་འདེང་བས་སོ། དཔེར་ན་ཤཱཀྱའི་གཙོ་བོ་དང་ཤཱ་རིའི་བུ་བཞིན་
ནོ། གཞན་ཡང་ཁྱོད་ཀྱི་ལུགས་ཀྱི་གཞན་གྲགས་ཀྱི་གཏན་ཚིགས་ནི། དཔེར་ན་སངས་
རྒྱས་པས་གྲངས་ཅན་པའི་ངོར། འཇིམ་གོང་གི་སྟེང་གི་བུམ་པ་ཆོས་ཅན། སླར་ཡང་
སྐྱེས་དོན་མེད་དེ། རང་གི་བདག་ཉིད་དུ་ཡོད་པའི་ཕྱིར། དཔེར་ན་མདུན་དུ་ཡོད་
པའི་མངོན་གསལ་གྱི་བུམ་པ་བཞིན། ཞེས་པ་འདི་ལྟ་བུ་ཡིན་ཏེ། ཆོས་ཅན་དང་རྟགས་
ཁྱབ་ཐམས་ཅད། ཕྱི་རྒོལ་ཁོ་ནས་ཁས་བླངས་པ་ཡིན་གྱི། སྔ་རྒོལ་རང་གི་ཁས་བླངས་
པ་གཅིག་ཀྱང་མེད་པ་ཞིག་དགོས་ཏེ། ཚུལ་གསུམ་རྒོལ་བ་གཉིས་ཀས་གྲུབ་དགོས་
ན་ངོ་ཚ་གཏོང་བའི་གཏམ་མོ། ཞེས་བྲིས་པ་འདི་ངོ་མཚར་ཆེ་སྟེ། སྔ་རྒོལ་སངས་
རྒྱས་པའི་སོ་སོ་སྐྱེ་བོ་ཞིག་གིས། ཕྱིར་རྒོལ་དངོས་སྨྲ་བའི་རིགས་ཅན་སྐབས་བབ་ཅིག་
ལ། གཟུགས་ཕུང་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། དཔེར་
ན་གཟུགས་བརྙན་བཞིན། ཞེས་གཞན་གྲགས་བཀོད་པ་ན། སྔ་རྒོལ་རང་གི་ཚུལ་
གསུམ་ཚད་མས་གྲུབ་བཞིན་དུ་ཁས་ལེན་མ་ནུས་པ་ཡིན་ནམ། ཚད་མས་མ་གྲུབ་ནས་
ཁས་མ་བླངས་བ་གང་ཡིན། དང་པོ་ལྟར་ན་དེའི་ཚེ་སྔ་རྒོལ་གྱིས་ཚུལ་གསུམ་ཁས་
བླངས་ཀྱང་ཉེས་པ་མེད་པར་ཐལ། ཚུལ་གསུམ་ཚད་མས་གྲུབ་འདུག་པ་གང་ཞིག ཚད་
མས་གྲུབ་པའི་དོན་དམ་བཅའ་བ་མཁས་པའི་ལུགས་ཡིན་པའི་ཕྱིར། ཕྱི་མ་ལྟར་ན་
ཕྱི་རྒོལ་གྱིས་ཚད་མས་ཚུལ་གསུམ་གྲུབ་བམ་མ་གྲུབ། གྲུབ་པོ་སྙམ་ན། འོ་ན་དེའི་
ཚེ་སྔ་རྒོལ་དེ་བས་ཕྱི་རྒོལ་དེ་ཆེས་ལྷག་པར་ཐལ། དེའི་ཚེ་སྔ་རྒོལ་དེས་ཚུལ་གསུམ་
ཚད་མས་ཀྱང་མ་གྲུབ། ཁས་ཀྱང་ལེན་མ་ནུས་པ་གང་ཞིག ཕྱི་རྒོལ་དེས་ཚུལ་གསུམ་



སུན་འབྱིན་བརྗོད་པ་མི་མཁས་པར་བསྟན་པ། 75
་ ་ ། །
ཚད་མས་ཀྱང་གྲུབ། ཁོས་ཀྱང་ལེན་ནུས་པའི་ཕྱིར་རོ། རྟགས་གསལ་གཉིས་ཀ་ཁས་
བླངས་སོ། དེའི་ཚེ་ཕྱི་རྒོལ་དེས་ཀྱང་ཚུལ་གསུམ་ཚད་མས་མ་གྲུབ་བཞིན་དུ་ཁས་བླངས་
པ་ཙམ་ཡིན་ནོ་ཞེ་ན། འོ་ན་ཤེས་བྱ་ཆོས་ཅན། སངས་རྒྱས་པ་ཞིག་གི་བྱེ་བྲག་པའི་
ངོར་གང་ཟག་གི་བདག་ཆོས་ཅན། ཡན་ལག་ཅན་གྱི་རྫས་ཡིན་ཏེ། ཡོན་ཏན་དོན་
གཞན་གྱི་རྟེན་བྱེད་པའི་ཕྱིར། ཞེས་བཀོད་པ་ནའང་དེ་གཞན་གྲགས་ཀྱི་རྟགས་སུ་འགྱུར་
བར་ཐལ། ཕུང་པོ་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། ཞེས་
སྔར་གྱི་ཕྱི་རྒོལ་ལ་བཀོད་པ་ན་གཞན་གྲགས་ཀྱི་གཏན་ཚིགས་གང་ཞིག །དེ་གཉིས་
ཀ་ལ་ཚུལ་གསུམ་རྒོལ་བ་གཉིས་ཀས་ཚད་མས་མ་གྲུབ་བཞིན་ད་ཕྱི་རྒོལ་གྱིས་ཁས་བླངས་
པ་ཙམ་དུ་མཚུངས་པར་འདུག་པའི་ཕྱིར་རོ། དཔྱད་པ་འདི་ལ་ཁྱོད་དང་ཐང་སག་
པ་སྔ་མ་རྣམས་ཀྱིས་བློ་ཁ་ནང་དུ་ཕྱོགས་ལ་སོམས་དང་རིང་པོར་མི་ཐོགས་པར་ཁོ་བོས་
རྗེས་སུ་འཛིན་པའི་སྐལ་བ་ཅན་དུ་འགྱུར VATEPADA 550
མདོར་ན་སྔ་རྒོལ་གྱིས་ཕྱི་རྒོལ་ལ་སྒྲུབ་བྱེད་འགོད་པའི་རྣམ་བཞག་འཐད་ལྡན་ཡིན་
ལ། སྔ་རྒོལ་རང་གིས་ངེས་པའམ་རྟོགས་པ་དེ་ཉིད་ཕྱི་རྒོལ་ལ་ཡང་འགོད་པའི་ལུགས་
ཡིན་པས་ཚུལ་གསུམ་དང་བསྒྲུབ་བྱ་སོགས་ཐོགས་མར་རང་གི་ངེས་ནས་དེ་ཉིད་གཞན་
གྱི་ཀྱང་ངེས་སུ་འཇུག་པ་ཞིག་རིགས་པ་ཡིན་ན། །ཁྱོད་ནི་སྔ་རྒོལ་གྱིས་གང་ཡང་མ་
ངེས་ཤིང་ཁས་མ་བླངས་པར་ཕྱི་རྒོལ་གཞན་ལ་གོ་བ་གསར་པ་སྐྱེ་རེ་བས་གཞན་རྗེས་
སུ་འཛིན་པའི་ཐབས་ལ་མཁས་པ་ཞིག་གོ །སློབ་དཔོན་ཕྱོགས་ཀྱི་གླང་པོས། །རང་
གིས་ངེས་ཤིངགཞན་དག་ལ། །ངེས་པ་བསྐྱེད་པར་བྱ་བའི་ཕྱིར། །ཕྱོགས་ཆོས་འབྲེལ་
བ་བསྒྲུབ་བྱ་དག །བརྗོད་པ་ལས་གཞན་སྤང་བར་བྱ། །ཞེས་གང་གསུངས་པ་ཡང་
དྲན་པར་གྱིས་ཤིག རྣམ་འགྲེལ་དུ། མེ་དང་སྐྱེ་ལ་ཡོད་གནོད་བཞིན། །ཞེས་པའི་སྐྱེ་



སུན་འབྱིན་བརྗོད་པ་མི་མཁས་པར་བསྟན་པ། 76 ། 11 | 12| :|:
ལ་ཡོད་གནོད། །ཅེས་པ་ཡང་གྲངས་ཅན་གྱིས་བདག་སྐྱེ་ཁས་བླངས་པ་ལ་ཡོད་པའི་
མྱུ་གུ་ཆོས་ཅན། སླརསྐྱེ་བ་དོན་མེད་དེ། རང་གི་བདག་ཉིད་དུ་ཡོད་པའི་ཕྱིར། ཞེས་
འགོད་རིགས་སོ། །དེས་ན་ཚིག་གསལ་དུ་རྟགས་ཆོས་དོན་གསུམ་ངོས་བཟུང་བའི་དོན་
ནི། གྲངས་ཅན་པས། རྒྱུ་དུས་སུ་མི་གསལ་བར་ཡོད་པར་འདོད་པའི་མྱུ་གུ་ཆོས་ཅན་
དུ་འཛིན་པར་གསུངས་པ་ཡིན་ལ་མྱུ་གུ་ཙམ་རྒྱུ་དུས་སུ་ཡོད་པ་དང་དེ་ཉིད་སླར་ཡང་
སྐྱེ་བས་གྲངས་ཅན་འདོད་པས། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དེ། ཡོད་
པའི་ཕྱིར། །ཞེས་པས་གཞན་གྲགས་ལེགས་པར་གྲུབ་པ་ཡིན་ནོ། །ཡང་ཁྱོད་ཀྱིས་
སློབ་དཔོན་ལེགས་ལྡན་འབྱེད་ཀྱིས་བདག་སྐྱེ་མེད་པར་སྒྲུབ་པ་ལ་རང་རྒྱུད་ཀྱི་རྟགས་
ཁས་བླངས་པ་ཡིན་པས་དེའི་ཚེ་རང་བཞིན་གྱི་གྲུབ་པའི་ཆོས་བསྒྲུབ་པ་ཡིན་ན། ཆོས་
ཅན་མྱུ་གུ་ལྟ་བུ་རང་མཚན་གྱིས་གྲུབ་པར་བསྒྲུབ་པའམ་སྒྲུབ་ཆོས་བདག་སྐྱེ་མེད་པ་དེ་
རང་བཞིན་གྱིས་གྲུབ་པའམ་ཞེས་སོགས་མང་དུ་བྲིས་སྣང་བ་རང་རྒྱུད་ཀྱི་རྟགས་ཐམས་
ཅད་ཀྱིས་རང་གི་མཚན་ཉིད་ཀྱིས་གྲུབ་པ་བསྒྲུབ་བྱའི་ཆོས་སུ་བཟུང་ནས་སྒྲུབ་དགོས་
ཟེར་མཁན་ཞིག་ཁྱོད་ལ་བྱུང་ན་ཟེར་མཁན་དེ་ཉིད་ལ་སྨྱོས་ཤིག རྗེས་དེ་ལྟར་ཞལ་གྱིས་
བཞེས་སོ་སྙམ་ན་འོ་ན་རེ་ཞིག་སྡོད་ཅིག རང་རྒྱུད་ཀྱི་རྟགས་ཐམས་ཅད་ཀྱིས་བདེན་
མེད་ཡིན་པའི་བསྒྲུབ་བྱ་ཞིག་སྒྲུབ་ཨེ་དགོས་ཁྱོད་རང་ལ་དྲི་བར་བྱའོ། །དེ་ཉིད་དགོས་
སོ་སྙམ་ན། འོ་ན་ཁྱོད་རང་གི་ལུགས་ལའང་ལེགས་ལྡན་འབྱེད་ཀྱིས་བདག་སྐྱེ་མེད་
པར་སྒྲུབ་པ་ལ་རང་རྒྱུད་ཁས་བླངས་པ་ཡིན་པས། དེའི་ཚེ་ཆོས་ཅན་མྱུ་གུ་ལྟ་བུ་བདེན་
མེད་དུ་བསྒྲུབ་བམ་སྒྲུབ་ཆོས་བདག་སྐྱེ་མེད་པ་བདེན་མེད་དུ་སྒྲུབ་པའམ་ཞེས་སོགས་ཀྱིས་
བརྟག་པ་བྱས་ན་ལན་ཅི་འདེབས་སོམས་ཤིག གལ་ཏེ་དོན་ལ་བདེན་མེད་ཡིན་པ་ཞིག་
སྒྲུབ་དགོས་བྱས་པ་ཡིན་གྱི་བདེན་མེད་བསྒྲུབ་བྱའི་ཆོས་སུ་བཟུང་ནས་སྒྲུབ་དགོས་མ་



སུན་འབྱིན་བརྗོད་པ་མི་མཁས་པར་བསྟན་པ། 77
བྱས་སོ་སྙམ་ན། འོ་ན་རྗེས་རང་རྒྱུད་ཀྱི་རྟགས་ཐམས་ཅད་ཀྱིས་ཐལ་འགྱུར་བས་འདོད་
པའི་རང་བཞིན་གྱིས་གྲུབ་པར་སོང་བའི་བསྒྲུབ་བྱ་ཞིག་ངེས་པར་སྒྲུབ་དགོས་པར་རང་
རྒྱུད་འདོད་མཁན་དེ་ཀ་ཚོས་གསུངས་པ་ཡིན་གྱི་རང་བཞིན་གྱིས་གྲུབ་པ་བསྒྲུབ་བྱའི་
ཆོས་སུ་ངེས་པར་བཟུང་དགོས་ཞེས་གསུངས་པ་ག་ལ་ཡིན། དེ་ལས་གཞན་དུ་རྗེས་རང་
རྒྱུད་ཀྱི་རྟགས་སྦྱོར་ཐམས་ཅད་བསྒྲུབ་བྱའི་ཆོས་སུ་གཟུང་བྱ་གཅིག་ཁོ་ན་ཡིན་ནོ་ཞེས་
གསུངས་པར་གསལ་ལོ། །ཐོག་མཐའ་བར་གསུམ་དུ་འདི་འདྲའི་རིགས་ཀྱི་བསྙོན་གཏམ་
འབའ་ཞིག་ཡི་གེར་བྲིས་ནས་གཞན་ལུགས་འགོག་པ་ལ་ཞུགས་པ་ཁྱོད་ནི་ན་མེད་ལ་བུད་
པ་ཞིག་གོ །ཡང་ཁྱོད་ཀྱིས་འདིར་སྐྱེ་བ་བཀག་པ་སྒྲུབ་པའི་ཆོས་སུ་འདོད་པ་དེའི་ཚེ་
དེ་ཁོ་ནར་དེའི་རྟེན་ཆོས་ཅན་ཕྱིན་ཅི་ལོག་ཙམ་གྱིས་བདག་གི་དངོས་པོ་རྙེད་པ་ནི་ཉམས་
པར་འགྱུར་བར་འདིས་རང་ཉིད་ཀྱིས་ཁས་བླངས་པ་ཉིད་དོ། །ཞེས་པ་ལ་སྐྱེ་བ་བཀག་
པ་བསྒྲུབ་བྱའི་ཆོས་སུ་བྱས་པའི་ཚེ་ཆོས་ཅན་མིག་སོགས་ཉམས་པར་ལེགས་ལྡན་རང་
ཉིད་ཀྱིས་ཁས་བླངས་ཞེས་པའི་འབྲུ་བསྣན་འདུག་པ་མ་ཡེངས་པར་ཉོན་ཅིག ལེགས་
ལྡན་འབྱེད་ཀྱིས་མིག་སོགས་ཆོས་ཅན་དུ་བཟུང་ནས་བདག་སྐྱེ་མེད་པར་བསྒྲུབ་པའི་ཚེ་
ཆོས་ཅན་མིག་སོགས་རྒོལ་བ་གཉིས་ཀ་ལ་མཐུན་སྣང་དུ་གྲུབ་པར་ཁས་མ་བླངས་པར་
ཐལ། དེའི་ཚེ་ཆོས་ཅན་མིག་སོགས་ཉམས་ཤིང་མེད་པར་ཁས་བླངས་པའི་ཕྱིར། རྟགས་
གསལ་གཉིས་ཀ་དངོས་འགལ་ཡིན་ནོ། །གོང་ཉིད་དུ་ཆོས་ཅན་རྒོལ་བ་གཉིས་ཀ་ལ་
མཐུན་སྣང་དུ་གྲུབ་པའི་གཏན་ཚིགས་ལ་རང་རྒྱུད་ཀྱི་དོན་དུ་བྱས་ནས་དེ་ལེགས་ལྡན་
གྱིས་ཁས་བླངས་ཤིང་ཐལ་འགྱུར་བས་ཁས་མ་བླངས་པར་བཤད་མ་ཐག་པ་འདི་ཀ་ཡིན་
ལ། ཁྱོད་དང་འདྲ་བའི་བླུན་པོ་རང་ག་བས་བླ་མ་དམ་པའི་མན་ངག་དང་དྲི་མ་མེད་
པའི་རིགས་པ་གང་ཡང་མེད་པར་ས་ལ་གསལ་བ་རྣམ་གཉིས་སུ་གྲགས་པའི་འགྲེལ་བ་



སུན་འབྱིན་བརྗོད་པ་མི་མཁས་པར་བསྟན་པ། 78 །ཟླ་ ༡༡ ཚེས་ པ་ མེད་ ཀྱི་
ལ་འབྲུ་བསྣོན་གྱི་ཚོམ་དུ་བྱས་པའི་ཉེས་པ་འདི་ལྟ་བུ་ཐོག་ཏུ་འབབ་པར་འགྱུར་རོ། །ཡང་
དེའི་མཇུག་ཏུ་དྲང་ངེས་རྣམ་འབྱེད་ཤོག་བུ་ཞེ་ལྔ་པ་དང་ཞེ་དྲུག་པའི་ནང་དུ་རང་གི་གྲུབ་
མཐའ་དང་མ་མཐུན་པའི་དབང་གིས་བཤད་ཚུལ་ངོ་མཚར་བ་བྱས་འདུག་པ་དེས་ཉེ་བར་
དཔགས་ན་བཤད་ཚུལ་གཞན་རྣམས་ལའང་སྐྲག་པ་སྐྱེ་བའི་གནས་སུ་སྣང་ངོ༌། །ཞེས་
བྲིས་པ་ནི་ད་ལན་ཁྱེད་བདེན་ཏེ། འཇིག་རྟེན་ན་སྔོན་ཆད་སྐྱེ་བོ་ཕལ་མོ་ཆེས་མཐོང་མ་
མྱོང་བའི་དངོས་པོའི་རྣམ་པ་ཧ་ཅང་བཟང་པོ་འགའ་ཞིག་གིས་གསར་དུ་མཐོང་བ་དང་
སྔོན་ཆད་དམན་པ་ཕལ་མོ་ཆེས་ཐོས་མ་མྱོང་བའི་གཏམ་གྱི་ཁྱད་པར་ཟབ་མོ་འགའ་ཞིག་
གསར་དུ་ཐོས་པ་ན་རང་ཉིད་སྐྱེ་བའི་ཡུལ་ཆུང་དེ་ཉིད་དུ་མགོ་སྐྱ་བོར་སོང་གི་བར་དུ་
ཞིང་ལས་འབའ་ཞིག་ལ་བརྩོན་པ་ལྷུར་ལེན་པའི་ཉམ་ཆུང་འགའ་ཞིག་གི་བློ་ཡུལ་དུ་མ་
ཤོང་བར་འདི་རྨི་ལམ་ཡིན་ནམ་མངོན་སུམ་ཡིན་ཞེས་སྐྲག་པ་སྐྱེ་བ་དང་མཐུན་པར་རྒྱལ་
བའི་གསུངས་རབ་ཀྱི་དགོངས་དོན་ཆེས་ཕྲ་བ་རིགས་ལམ་ནས་དྲངས་ཏེ་བསྙད་པ་ན་
རྒན་པོའི་ལུགས་འཛིན་པའི་གྲུབ་མཐའ་ཧ་ཅང་རྩིང་པོ་ལ་གོམས་པར་བྱས་པའི་བླུན་པོ་
ཁྱེད་ལྟ་བུ་རྣམས་ཀྱི་བློ་ཡུལ་དུ་མི་ཤོང་བར་སྐྲག་པ་སྐྱེ་བ་ནི་གདོན་མི་ཟ་བར་རིགས་པ་
ཡིན་ནོ། །དེའི་ཕྱིར་རྒྱ་གར་འཕགས་པའི་ཡུལ་དུ་ཉན་ཐོས་སྡེ་པ་རབ་ཏུ་མང་པོ་དག་
གིས་ཀྱང་ཐེག་པ་ཆེན་པོའི་ལྟ་བར་རབ་ཏུ་ཟབ་པ་དང་སྤྱོད་པ་ཤིན་ཏུ་རྒྱ་ཆེ་བའི་གནས་
རྣམས་བློ་ཡུལ་དུ་མ་ཤོང་བར་དངངས་སྐྲག་ཏུ་འགྱུར་ཏེ་ཐེག་པ་ཆེན་པོ་འདི་ལྟ་བུ་ནི་སངས་
རྒྱས་ཀྱི་བཀའ་མིན་ནོ་ཞེས་རྒྱང་རིང་དུ་སྤངས་པ་ན་རྒྱལ་པོ་མ་ཕམ་པ་དང་དཔལ་མགོན་
ཀླུ་སྒྲུབ་ཡབ་སྲས་ལ་སོགས་པས་ཐེག་ཆེན་བཀར་བསྒྲུབ་པའི་ངལ་བ་མང་དུ་མཛད་པ་
དང་རྗེས་སུ་མཐུན་པར་ཁྱེད་ཀྱིས་ཀྱང་རྗེ་བཙུན་བླ་མའི་ལུགས་སྲོལ་བཟང་པོ་རིང་དུ་
སྤངས་པ་འདི་ལ་བདག་གིས་ཀྱང་ཐེག་ཆེན་བཀར་བསྒྲུབ་པའི་ཚུལ་དུ་ཅུང་ཟད་ཞིབ་ཏུ་



སུན་འབྱིན་བརྗོད་པ་མི་མཁས་པར་བསྟན་པ། 79
།
སྨྲས་པ་ཡིན་ནོ། །རྗེ་ཐམས་ཅད་མཁྱེན་པས་ཚིག་གསལ་དུ་རང་རྒྱུད་བཀག་པ་ལ་རང་
རྒྱུད་པ་ཕྱི་མ་རྣམས་ཀྱིས་སྐྱོན་སྤོང་མ་མཛད་པར་སྣང་ངོ༌། །ཞེས་བཀའ་སྩལ་པ་ལ་
ཁྱེད་ཀྱིས་བདེན་གཉིས་རང་འགྲེལ་མ་གཟིགས་པར་གསལ་ཏེ། དེ་ཉིད་ལས་རྗེས་སུ་
དཔག་པར་བྱ་བའི་ཐ་སྙད་ནི་ཆོས་དང་ཆོས་ཅན་དེ་ཉིད་དུ་རྣམ་པར་གཞག་པར་འབྱུང་
བའི་ཆོས་དང་ཆོས་ཅན་ལ་སོགས་པ་གཉིས་ཀ་ལ་མ་གྲུབ་པ་ཉིད་ཀྱིས་རྗེས་སུ་དཔག་པར་
འབྱུང་བར་མི་རུང་བའི་ཕྱིར་གཞན་ནི་མིན་ཏེ། གཞུང་ལུགས་ཐ་དད་པ་ལ་གནས་པ་
རྣམས་ནི་གང་ལ་ཡང་བློ་མི་མཚུངས་པ་ཉིད་དཀའ་བའི་ཕྱིར། ཆོས་ཅན་དེ་ལྟ་བུ་ལ་
གནས་པ་རྣམས་ནི་གཏན་ཚིགས་ལ་སོགས་པ་དེ་ལྟ་བུ་ཁོ་ནས་ཡང་དག་པར་ཡོད་དམ་
མེད་ཅེས་སེམས་པར་བྱེད་པ་ཁས་བླང་པར་བྱའོ། །དེ་ལྟ་བས་ན་རིགས་པ་སྨྲ་བ་ཡང་
དེ་ལྟར་རྗེས་སུ་དཔག་པ་འབྱུང་བར་བྱེད་ན་སུ་ཞིག་འགོག་པར་འགྱུར། འདི་ནི་མཚུངས་
པ་ཉིད་དུ་འགྲུབ་པར་གཏན་ལ་ཕབ་པས་འདིར་རྒྱས་པར་མི་བགྱིད་དོ། །ཞེས་གསུངས་
པ་འདི་ལ་གཟིགས་མཛོད་ཅིག །ཅེས་བྲིས་སྣང་བ་ཁོ་བོ་ཅག་གིས་མཐོང་མོད། ཚིག་
འདིས་རང་རྒྱུད་བཀག་པའི་སྐྱོན་སྤོང་ཇི་ལྟར་བྱས་རང་རེ་གཉིས་ཀྱིས་བརྟག་པར་བྱའོ།
དེ་ལ་རིམ་ཅན་དུ་འབྲུ་བསྣན་ན། རྗེས་སུ་དཔག་པ་དང་ཞེས་པ་ནས། གང་ལའང་
བློ་མི་མཚུངས་པ་ཉིད་མེད་པའི་ཕྱིར་རོ། །ཞེས་པའི་རྟགས་ཀྱི་རྟགས་དང་བསྒྲུབ་བྱའི་
ཐ་སྙད་ཆོས་དང་ཆོས་ཅན་དཔེ་ལ་སོགས་པ་རྣམས་རྣམ་པར་དག་པ་ལས་འབྱུང་དགོས་
ལ། དེ་རྣམས་སྔ་རྒོལ་ཕྱི་རྒོལ་གཉིས་ཀ་ལ་མ་གྲུབ་པར་རྟགས་ཀྱི་རྣམ་གཞག་བཞིན་
དུ་མི་འབྱུང་སྟེ། སྒྲ་རྟག་པར་བཤད་པ་དང་མི་རྟག་པ་བཤད་པ་ལྟ་བུའི་གཞུང་ལུགས་
སོ་སོ་ལ་གནས་པའི་རྒོལ་ཕྱི་རྒོལ་རྣམས་རྟགས་ཆོས་དོན་གསུམ་དཔེ་ལ་སོགས་པ་གང་
ལ་ཡང་བློ་མཚུངས་པ་སྟེ་མཐུན་སྣང་མི་གྲུབ་པ་མེད་པའི་ཕྱིར། ཞེས་བསྟན་ནོ། །དེ་



80
སུན་འབྱིན་བརྗོད་པ་མི་མཁས་པར་བསྟན་པ།
ནས་ཆོས་ཅན་དེ་ལྟ་བུ་ལ་གནས་པ་རྣམས་ཞེས་པ་ནས་སུ་ཞིག་འགོག་པར་འགྱུར་ཞེས་
པའི་བར་གྱིས། །དེས་ན་ཆོས་ཅན་མཐུན་སྣང་དུ་གྲུབ་པོ་ལ་གནས་ནས་གཏན་ཚིགས་
དང་དཔེ་ལ་སོགས་པ་ཡང་མཐུན་སྣང་དུ་གྲུབ་པ་ཁོ་ནས་ཁྱད་ཆོས་ཀྱི་དོན་ལ་ཡང་དག་
པར་ན་ཡོད་དམ་མེད་ཡིན་ནམ་མིན་སོགས་སུ་དཔྱད་པར་བྱ་དགོས་སོ། །རིགས་པ་
སྨྲ་བ་རྣམས་ཆོས་ཅན་མཐུན་སྣང་དུ་གྲུབ་པའི་སྒོ་ནས་རྟགས་དང་རྗེས་དཔག་འགོག་པར་
བྱེད་ན་ཆོས་ཅན་མཐུན་སྣང་དུ་གྲུབ་པ་སུ་ཞིག་གིས་འགོག་པར་རིགས། སྐབས་འདིར་
ནི་རྟགས་ཆོས་དོན་གསུམ་རྒོལ་བ་གཉིས་ཀ་ལ་མཚུངས་པ་ཉིད་དུ་འགྲུབ་པར་གཏན་ལ་
ཕབ་པས་རྒྱས་པར་མ་སྤྲོས་སོ། །ཞེས་པའི་དོན་དུ་སྣང་བ་འདིས་ཆོས་ཅན་མཐུན་སྣང་
དུ་གྲུབ་པ་དགོས་སོ་ཞེས་སྨྲས་ཀྱི། རང་རྒྱུད་བཀག་པའི་སྐྱོན་ཇི་ལྟར་སྤངས་ད་སྨོས་
ཤིག །དབུ་མ་པ་ཡིན་ན་རང་གི་རྒྱུད་ཀྱི་རྗེས་སུ་དཔག་པ་རིགས་པ་མིན་ཏེ། ཕྱོགས་
གཞན་ཁས་བླངས་པ་མེད་པའི་ཕྱིར་ཞེས་པའི་རིགས་པ་འདི་དང་། དེ་ནི་རིགས་པ་མིན་
ཏེ། འདི་ལྟར་འདིར་སྐྱེ་བ་བཀག་པ་བསྒྲུབ་པའི་ཆོས་སུ་བྱས་པ་དེའི་ཚེ་ཞེས་སོགས་ཀྱི་
རིགས་པ་འདི་རྣམས་རང་རྒྱུད་པ་དང་ཆོས་ཅན་མཐུན་སྣང་བ་འགོག་བྱེད་ཀྱི་རིགས་
པ་ཡིན་པར་རང་རེ་གཉིས་ཀས་ངེས་མོད། འདི་རྣམས་ལ་སྔར་གྱི་ཚིག་དེས་སྐྱོན་སྤོང་
ཇི་ལྟར་བྱས་འདུག ཁྱོད་ལྟར་ན་རང་རྒྱུད་ངེས་པར་ཡོད་དོ་མ་ཟེར་ཅིག་ཅེས་སྨྲས་ན་
ཡང་རང་རྒྱུད་བཀག་པའི་སྐྱོན་སྤོང་དུ་འགྲོ་སྣང་བས་སྐྱོན་སྤོང་ཞེས་པའི་ཚིག་འདི་ཀ་
ལ་འབྲུ་མ་ནོན་པར་སྣང་ངོ༌། །འདིའི་མཇུག་ཏུ་ཁྱོད་ཀྱིས་རང་ལུགས་ཀྱིས་ཐལ་རང་
གི་ཁྱད་པར་སྔོན་གྱི་ཐང་སག་པ་འགའ་ཞིག་དང་ཁྱོད་རང་གི་བླ་མ་ཀུན་རིག་པ་སོགས་
ཀྱི་ལུགས་རྙིང་པ་དེ་ཉིད་བསྐྱར་ནས་དེ་ལ་དེའི་ཁྱད་པར། འཐད་པའི་ཁྱད་པར། དེ་
གཉིས་གང་གི་སྟེང་དུ་འབྱེད་པ་དང་གསུམ་ལས། དང་པོ་ནི། མཐའ་བཞི་ལས་མི་



སུན་འབྱིན་བརྗོད་པ་མི་མཁས་པར་བསྟན་པ། 81
112 11 2 ཁ ་
སྐྱེ་བར་དམ་བཅའ་བར་མཚུངས་པ་ལ་རང་རྒྱུད་པས་དམ་བཅའ་དེ་ཉིད་རང་རྒྱུད་ཀྱི་
དམ་བཅའང་འདོད་ཅིང་། ཐལ་འགྱུར་བས་ཐལ་འགྱུར་ཙམ་གྱི་དམ་བཅའ་བར་འདོད་
ཅེས་དང༌། གཉིས་པ་ནི་ཆོས་ཅན་མཐུན་སྣང་དུ་གྲུབ་པའི་སྟེང་དུ་ཁྱད་པར་གྱི་ཆོས་
བསྒྲུབ་པའི་ཕྱིར་དུ་ཚུལ་གསུམ་ཚད་མས་གྲུབ་པའི་གཏན་ཚིགས་བཀོད་པ་ནི་རང་རྒྱུད་
ཀྱི་འཐད་པ་ཡིན་ཏེ། བདེན་གཉིས་ལས། རྒོལ་བ་གཉིས་ཀའི་ཤེས་པ་ལ། །ཇི་ཙམ་
སྣང་བའི་ཆ་ཡོད་པ། །ཞེས་སོགས་གསུངས་པའི་ཕྱིར། གསུམ་པ་ནི་ཐལ་རང་གི་ཁྱད་
པར་དེ་ཡང་ཐ་སྙད་ཀྱི་རྣམ་པར་གཞག་པ་ལ་རྩོད་པའི་ཆ་ནས་མི་འབྱེད་དེ། ཐ་སྙད་
ལ་རྩོད་པའི་ཚེ་ན་ཐལ་འགྱུར་བས་ཀྱང་རང་རྒྱུད་ཁས་ལེན་པའི་ཕྱིར་རོ། །ཞེས་སོགས་
མང་དུ་བཀོད་འདུག་པ་འདི་ཐམས་ཅད་ནི་ཁོ་བོ་ཅག་བསྡུས་པའི་གྲྭར་ཞུགས་པའི་གནས་
སྐབས་ནས་ཁོང་དུ་ཆུད་དེ་གསུང་རབ་ཀྱི་དགོངས་པ་ཕྲ་མོ་འབྱེད་པའི་གལ་ཆེ་མཚམས་
རང་དེ་ཉིད་དུ་རིགས་པ་ཁས་མི་ལེན་པ་བླུན་པོའི་ཨུ་ཚུགས་ལ་བློ་རྩེ་གཏད་པའི་ལུགས་
སུ་སྣང་བས་ལེགས་པར་དཔྱད་ཀྱི་ཁྱོད་རང་ཐམས་ཅད་ལེགས་པར་ཉོན་ཅིག ཐལ་
འགྱུར་བས་མིག་སོགས་བདག་སྐྱེ་མེད་པར་བསྒྲུབ་པ་ལ་གཞན་གྲགས་མ་གཏོགས་རང་
རྒྱུད་མི་རིགས་པ་དང་ཐ་སྙད་ཀྱི་རྣམ་གཞག་ལ་དཔྱོད་པའི་ཚེ་རང་རྒྱུད་མ་གཏོགས་པ་
གཞན་གྲགས་མི་རིགས་པ་དང་རང་རྒྱུད་ཀྱི་དོན་ཆོས་ཅན་མཐུན་སྣང་དུ་གྲུབ་པ་དང༌
ཚུལ་གསུམ་ཚད་མས་གྲུབ་པ་ལ་འདོད་པ་དང་གཞན་གྲགས་ཀྱི་དོན་ཆོས་ཅན་མཐུན་
སྣང་དུ་མ་གྲུབ་པ་དང་ཚུལ་གསུམ་ཚད་མས་མ་གྲུབ་པ་ཞིག་ལ་ངེས་པར་འདོད་ཟེར་བ་
རྣམས་ད་ལྟ་ཡི་གེར་བྲིས་པ་འདི་ཀ་ཡིན་ནོ། །ཤེས་བྱ་ཆོས་ཅན། ཐལ་འགྱུར་པས་
མིག་སོགས་བདག་སྐྱེ་མེད་པར་བསྒྲུབ་པ་ན་མིག་སོགས་ཀྱི་དོན་དམ་ལ་དཔྱོད་པ་ཡིན་
པར་ཐལ། དེའི་ཚེ་གཞན་གྲགས་ཁོ་ན་མ་གཏོགས་རང་རྒྱུད་འགོད་མི་རིགས་པའི་ཕྱིར།



སུན་འབྱིན་བརྗོད་པ་མི་མཁས་པར་བསྟན་པ། 82
13 པ་
རྟགས་ཁྱབ་གཉིས་ཀ་དངོས་སུ་སོང་། འདོད་ན། མིག་སོགས་བདག་ལས་མི་སྐྱེ་བ་
དེ་མིག་གི་གནས་ལུགས་མཐར་ཐུག་ཡིན་པར་ཐལ། མིག་སོགས་བདག་ལས་མི་སྐྱེ་
བར་བགྲུབ་པའི་རིགས་པ་དེ་མིག་གི་དོན་དམ་ལ་དཔྱོད་པའི་རིགས་པ་ཡིན་པའི་ཕྱིར།
འདོད་ན། མདོ་སྡེ་པ་དང་སེམས་ཙམ་པས་ཀྱང་མིག་གི་གནས་ལུགས་ཕྲ་མོ་རྟོགས་
པར་ཐལ། དེ་གཉིས་ཀྱིས་མིག་བདག་ལས་མི་སྐྱེ་བར་རྟོགས་པ་གང་ཞིག །མིག་བདག་ ་
ལས་མི་སྐྱེ་བ་དེ་མིག་གི་གནས་ལུགས་ཕྲ་མོ་ཡིན་པའི་ཕྱིར། ཁྱོད་དང་ཀུན་རིག་དང་
ཐང་སག་པ་རྣམས་ཀྱིས་ཁོ་བོའི་རིགས་པ་འདི་ཉིད་རྣམས་ལ་ཇི་སྲིད་འཚོའི་བར་དུ་སོམས་
ཤིག ཡང་ཐལ་འགྱུར་བ་ཆོས་ཅན། ཁྱོད་ཐ་སྙད་ལ་དཔྱོད་པའི་ཚེ་རང་རྒྱུད་པ་ཡིན་
པར་ཐལ། དེའི་ཚེ་རང་རྒྱུད་ཁས་ལེན་གྱི་དབུ་མ་པ་ཡིན་པའི་ཕྱིར། རྟགས་ཁས། འདོད་
ན། ། ཤེས་བྱ་ཆོས་ཅན། སེམས་ཙམ་པ་དེ་ཐ་སྙད་ལ་དཔྱོད་པའི་ཚེ་མདོ་སྡེ་པ་ཡིན་
པར་ཐལ། འདོད་པའི་ཕྱིར། འདོད་ན། དེར་ཐལ། ཐལ་འགྱུར་བ་ཐ་སྙད་ལ་དཔྱོད་
པའི་ཚེ་རང་རྒྱུད་པ་ཡིན་པའི་ཕྱིར། གད་པ་ལ་ཐུག་ཀྱང་ལྡོག་མི་ཤེས་པའོ། །ཡང་
ཤེས་བྱ་ཆོས་ཅན། ཐལ་འགྱུར་བས་ཐ་སྙད་ལ་དཔྱོད་པའི་ཚེ་དམ་བཅའི་དོན་ཚད་མས་
གྲུབ་ཅིང་དོན་དམ་ལ་དཔྱོད་པའི་ཚེ་དམ་བཅའི་དོན་ཚད་མས་མ་གྲུབ་པར་ཐལ། ཐ་
སྙད་ལ་དཔྱོད་པའི་ཚེ་ཚུལ་གསུམ་ཚད་མས་གྲུབ། དོན་དམ་ལ་དཔྱོད་པའི་ཚེ་ཚུལ་
གསུམ་ཚད་མས་མ་གྲུབ་པའི་རྟགས་འགོད་རིགས་པའི་ཕྱིར། རྟགསདངོས་སུ་མཁས་
བླངས། འདོད་ན། ཐལ་འགྱུར་བས་དོན་དམ་ལ་དཔྱོད་པའི་ཚེ་དམ་བཅའ་ལྟར་སྣང་
དམ་བཅས་པར་ཐལ། དེའི་ཚེ་མཐའ་བཞིའི་སྐྱེ་བ་མེད་པར་དམ་བཅས་པ་གང་ཞིག་
དེས་དམ་བཅའི་དོན་ཚད་མས་མ་གྲུབ་པའི་ཕྱིར། རྟགས་གཉིས་ཀ་དངོས་སུ་སོང་། འདོད་
ན། དབུ་མ་ཐལ་འགྱུར་བ་ཆོས་ཅན། དོན་དམ་ལ་དཔྱོད་པའི་ཚེ་སྔ་རྒོལ་ལྟར་སྣང་



སུན་འབྱིན་བརྗོད་པ་མི་མཁས་པར་བསྟན་པ། 83 ། ::། | ཁ7 ཟླ་དང་
ཡིན་པར་ཐལ། དེའི་ཚེ་དམ་བཅའ་ལྟར་སྣང་དམ་བཅའ་མཁན་གྱི་རྒོལ་བ་ཡིན་པའི་
ཕྱིར། ཡང་ཤེས་བྱ་ཆོས་ཅན། གཞན་གྲགས་ཀྱི་གཏན་ཚིགས་ཐམས་ཅད་གཏན་
ཚིགས་ལྟར་སྣང་དང་རང་རྒྱུད་ཀྱི་རྟགས་ཐམས་ཅད་གཏན་ཚིགས་ཡང་དག་ཏུ་ཐལ།
གཞན་གྲགས་ཐམས་ཅད་ཚུལ་གསུམ་ཚད་མས་མ་གྲུབ་པའི་གཏན་ཚིགས་དང་། རང་
རྒྱུད་ཐམས་ཅད་ཚུལ་གསུམ་ཚད་མས་གྲུབ་པའི་གཏན་ཚིགས་ཡིན་པའི་ཕྱིར། རྟགས་
གཉིས་དངོས་སུ་ཁས་བླངས་སོ། །དེ་ལྟར་ན་ཁྱོད་དང་ཀུན་རིག་ཐང་སག་པ་དེ་ལྟར་
འདོད་མཁན་ཐམས་ཅད་ནི་དབུ་མ་ཐལ་འགྱུར་བའི་རྐང་འདྲེན་པ་མཐའ་གཅིག་ཏུ་ཞུགས་
པ་ལས་འོས་ཅི་འདུག་ད་སོམས་ཤིག དེ་བས་ན་གཞན་ཡང་ཐང་སག་པ་དང་བླ་མ་ཀུན་
རིག་ཚན་པ་ཕར་ཞོག རྒྱ་གར་འཕགས་པའི་ཡུལ་གྱི་ཆེན་པོར་གྲགས་པས་ཀྱང་དངོས་
པོའི་གནས་ལུགས་གཏན་ལ་འབེབས་པའི་གལ་ཆེ་ས་རང་དེར་ཚུལ་གསུམ་ཚད་མས་
མ་གྲུབ་པའི་གཏན་ཚིགས་འགོད་པར་བྱེད་པ་དེ་དག་གིས་ཀྱང་ཁོ་བོའི་དཔྱད་པ་འདི་ལ་
བཟོད་པའི་གཏན་ཚིགས་འགོད་པར་བྱེད་པ་ན་དེ་དག་གིས་ཀྱང་ཁོ་བོའི་དཔྱད་པ་འདི་
ཀ་བཟོད་པའི་སྐབས་མ་མཆིས་སོ། །འདིར་སྨྲས་པ། ཚད་ལྡན་མཁས་པའི་ལུང་དང་
མི་མཐུན་ཞིང་། །དྲི་མེད་རིགས་པའི་དཔྱད་པ་མི་བཟོད་ཀྱང་། །རྒན་རབས་ཚིག་
གི་ཞེན་པས་འཇུག་དགོས་པའི། །ལམ་དེས་ཁྱོད་ཅག་མིན་པ་སུ་ཞིག་མགུ །ཡིད་ལ་
བསམས་ཚེ་ཅི་ཡང་མི་འཆར་ཞིང་། །ངག་ཏུ་བརྗོད་ཚེ་གང་ཡང་མ་སྨྲས་ཞེས། །ལུས་
ཀྱི་རྣམ་འགྱུར་ཁོ་ནས་འཛིན་དགོས་པའི། །གྲུབ་མཐའ་འདི་འདྲ་ཁྱོད་ཀྱིས་བགོ་སྐལ་
གྱི། །དོན་དམ་དཔྱོད་ཚེ་དམ་པའི་རིགས་པ་འདོར། །ཐ་སྙད་གཅིག་དང་ཐ་དད་ཁས་
མི་ལེན། །འདི་འདྲའི་གྲུབ་མཐའ་འདི་ལྟར་སྨྲ་བ་ནི། །བློན་པོ་ཁྱོད་ཀྱིས་བླུན་བཟོ་ཡིན་
པར་གོ །ཞེས་བྱ་བ་ནི་བར་སྐབས་ཀྱི་ཚིགས་སུ་བཅདཔའོ། །
༡ ནང་དུ་



རང་ལུགས་གཞག་པ་མི་མཁས་པར་བསྟན་པ། 84 །ལོ1:|:ཀྱི ང
ཡང་ཁྱོད་ཀྱིས་ལུགས་གཉིས་པ་འདི་ནི་རྗེ་ཙོང་ཁ་པ་སྔར་ཡོངས་འཛིན་དམ་པ་ལ་
བརྟེན་གསུང་རབ་ལ་སྦྱངས་པ་མཛད་པའི་དུས་སུ་མ་བྱུང་། དེ་ཕྱིས་བླ་མ་དབུ་མ་པ་
ཁམས་ནས་གདན་དྲངས། འཇམ་དབྱངས་དང་ཞལ་མཇལ་ཕྱིན་ཆད་ཐུན་མོང་མིན་
པའི་དམ་བཅའ་འདི་ཙམ་དང༌། རྡོ་རྗེ་ཐེག་པའི་གནད་ལ་ཡང་ཐུན་མོང་མིན་པའི་གྲུབ་
མཐའ་རབ་ཏུ་མང་པོ་བཅས་པ་ཡིན་ལ། །ཞེས་པ་ནས་ལུང་སྡུད་པ་དྲངས་ཏེ་ཐབས་
ལ་བསླུ་བའི་བདུད་ཀྱིས་བསྟན་པ་མིན་ནམ་ཞེས་སོགས་མང་དུ་བྲིས་པ་ནི་སྔོན་འཕགས་
ཡུལ་དུ་སྟོན་པ་དྲུག་གིས་དགེ་སྦྱོང་གོའུ་ཏ་མ་ནི་འདི་འདྲའོ་ཞེས་གཤེ་ཞིང་སྨོད་ཚིག་ཀུན་
ཏུ་བསྒྲགས་པ་དང་མཚུངས་པ་ཁོ་ན་སྟེ། རྗེ་བླ་མ་ཐུབ་པའི་དབང་པོ་ཉིད་ལ་བདད་སྡིག་
ཅན་གྱི་བྲན་དུ་གྱུར་པའི་སྟོན་པའི་གཟུགས་ཅན་ཁྱོད་ལ་ལྟ་བུས་ཆོས་མི་མཐུན་གྱི་སྒོ་ནས་
རྒོལ་བར་བྱེད་པའི་ཕྱིར་ཏེ། རྗེ་བཙུན་དབུ་མ་པ་དང་རྗེ་བླ་མ་ལྟ་བུར་ཕར་ཞོག ཁོ་
བོ་ཅག་གི་ཕྱོགས་ལའང་བདད་རིགས་ཀྱི་ལྷས་ལམ་ལྟར་བཅོས་པ་སྟོན་པའི་གནས་མེད་
དེ། རྣམ་གསུམ་རིགས་དབྱེ་ཞེས་པའི་ཞལ་གདམས་ལ་བརྟེན་ནས་ཁྱད་པར་དེ་དག་
ལེགས་པར་དབྱེ་ནུས་པའི་ཕྱིར་དང༌། རྒྱལ་བའི་གསུང་རབ་ཀྱི་དགོངས་པ་ཆེས་ཕྲ་བའི་
གནས་མང་པོ་ཞིག་ལ་དྲི་གཏུགས་ལེགས་པར་བྱས་ན། ཁྱོད་ལྟ་བུའི་བདུད་དང་དེའི་
རིགས་ཀྱི་ལྷ་དག་གིས་ལན་སྨྲ་བའི་སྤོབས་པ་ཙམ་ཡང་མི་འབྱུང་བའི་ཕྱིར་རོ། །དེས་
ན་ཕྱོགས་འདི་ལ་ཁོ་བོ་ཅག་གིས་རྣམ་པར་རྒྱལ་བའི་གོ་འཕང་ཐོབ་པར་བྱའོ། །དེ་ལྟར་
ན་གཞན་ལུགས་འགོག་པ་མི་མཁས་པར་བསྟན་ཟིན་ཏོ། །
ལ་རང་ལུགས་གཞག་པ་མི་མཁས་པར་བསྟན་པ། །
གསུམ་པ་རང་ལུགས་གཞག་པ་མི་མཁས་པར་བསྟན་པ་ནི། དེའི་མཇུག་ཏུ་ཁྱོད་



851|:
:: དེ་ལ་
རང་ལུགས་གཞག་པ་མི་མཁས་པར་བསྟན་པ།
ཀྱིས་རང་ལུགས་འཇོག་པའི་ལུགས་སུ་བྱས་ནས། ད་ནི་ལུགས་གསུམ་པ་སངས་རྒྱས་
ཐམས་ཅད་ཀྱི་དགོངས་པ། གཞུང་ལུགས་ཐམས་ཅད་ཀྱི་བསྟན་དོན། གྲུབ་ཐོབ་ཐམས་
ཅད་ཀྱི་གཤེགས་བཤུལ། མཁས་པ་ཐམས་ཅད་ཀྱི་བཞེད་པ་དེ་ཉིད་རང་ལུགས་སུ་བྱས་
ནས་འཆད་པ་ལ་ཞེས་ཐོག་མར་མཚམས་སྦྱོར་གྱི་ཚིག་ཡི་གེར་བྲིས་པ་འདི་ཉིད་ནས་
གླེན་རྟགས་དཔྱིས་ཕྱིན་པ་བསྟན་ཏེ། དབུ་མའི་ལྟ་བ་མཐར་ཐུག་པ་དེ་ཉིད་སངས་རྒྱས་
ཐམས་ཅད་ཀྱི་དགོངས་པ་ཡིན་དུ་ཆུག གཞུང་ལུགས་ཐམས་ཅད་ཀྱི་བསྟན་དོན་ཡིན་
པ་ཤིན་ཏུ་ཡ་མཚན་ཆེ་སྟེ། ཤེས་བྱ་ཆོས་ཅན། དབུ་མའི་ལྟ་བ་ལེགས་པར་མི་སྟོན་
པའི་གཞུང་ལུགས་གཞི་མ་གྲུབ་པར་ཐལ། དབུ་མའི་ལྟ་བ་མཐར་ཐུག་པ་དེ་ཉིད་གཞུང་
ལུགས་ཐམས་ཅད་ཀྱི་བསྟན་དོན་ཡིན་པའིཕྱིར་རོ། །ཕྱི་རོལ་མུ་སྟེགས་བྱེད་ཀྱི་གཞུང་
ལུགས་འདི་ཙམ་ཞིག་དང་བྱེ་བྲག་སྨྲ་བའི་གཞུང་ལུགས་འདི་ཙམ་ཞིག་དང་མདོ་སྡེ་པ་
དང་སེམས་ཙམ་པའི་གཞུང་ལུགས་འདི་ཙམ་ཞིག་ཡོད་པ་ཐམས་ཅད་ཀྱིས་དབུ་མའི་
ལྟ་བ་མཐར་ཐུག་པ་ཁོ་ན་སྟོན་པ་ཡིན་ནོ། །ཞེས་པའི་སྐད་ཆ་འདི་ནི་ད་ལན་ཁྱོད་ཀྱི་
བུ་ག་གོང་མ་འདི་ནས་བྱུང་བ་མ་གཏོགས་པ་སྔོན་ཆད་རྒྱ་བོད་གང་དུའང་ཐོས་མ་མྱོང་
བའི་གཏམ་མོ། །ཡང་གྲུབ་ཐོབ་ཐམས་ཅད་ཀྱི་བཤེགས་བཤུལ་ཡིན་པ་ཡང་གྲུབ་ཐོབ་
ཀྱི་འཇོག་མཚམས་དང་གྲུབ་པ་ཐོབ་པ་ལ་རྒྱུ་ཅི་དགོས་མི་ཤེས་པའི་གཏམ་སྟེ། ཤེས་
བྱ་ཆོས་ཅན། དབུ་མའི་ལྟ་བ་ཕྲ་མོ་མ་རྟོགས་པའི་གྲུབ་ཐོབ་གཞི་མ་གྲུབ་པར་ཐལ། དབུ་
མའི་ལྟ་བ་མཐར་ཐུག་པ་དེ་ཉིད་གྲུབ་བ་ཐམས་ཅད་ཀྱི་གཤེགས་བཤུལ་ཡིན་པའི་ཕྱིར།།
རྟགས་ཁས་བླངས། འདོད་ན། མཁས་མཆོག་ཤནྟི་པ་ལྟ་བུ་སེམས་ཙམ་པའི་གྲུབ་ཐོབ་
གཞི་མ་གྲུབ་པར་ཐལ། གྲུབ་ཐོབ་ཏུ་འཇོག་པ་ལ་གཤེགས་ལམ་དབུ་མའི་ལྟ་བ་ཕྲ་མོ་
དགོས་པ་གང་ཞིག སོ་སོ་སྐྱེ་བོ་ལ་དབུ་མའི་ལྟ་བ་མཐར་ཐུག་མེད་པའི་ཕྱིར། རྟགས་



རང་ལུགས་གཞག་པ་མི་མཁས་པར་བསྟན་པ། 86 པའི་ ལུང་ 11:|:ཀྱི ཏེ ། | #/p:|ང བ དང་
དང་པོ་དངོས་སུ་ཁས་བླངས། ཕྱི་མ་རེ་ཞིག་སོང་མེད། དེར་ཐལ། དོན་དམ་བདེན་
པ་མཚན་ཉིད་པ་ནི་སོ་སོ་སྐྱེ་བོའི་བློའི་ཡུལ་ལས་འདས་པའི་ཕྱིར། འཁོར་གསུམ་པོ་
བསྙོན་དུ་ཅི་ཞིག་འདུག ཐོབ་བྱའི་གྲུབ་པ་ལ་མཆོག་དང་ཐུན་མོང་གི་དངོས་གྲུབ་གཉིས་
དང་ཐུན་མོང་གི་དངོས་གྲུབ་གཉིས་ལ་ཡང་ཆེན་པོ་གྲུབ་པ་བརྒྱད་དང་ཆུང་ངུ་ཞི་རྒྱས་
དབང་དྲག་ལ་སོགས་པ་བཤད་པའི་ནང་ནས། ཆུང་ངུ་ཞི་རྒྱས་དབང་དྲག་དངོས་གྲུབ་
ཐོབ་པའི་གྲུབ་ཐོབ་ནི་ཕྱི་རོལ་བ་ལའང་དུ་མ་ཞིག་འོང་སྟེ་རིག་སྔགས་འཆང་གྲུབ་པའི་
དྲང་སྲོང་ཕྱི་རོལ་བ་ལ་མང་དུ་མཆིས་པའི་ཕྱིར། དེ་བས་ན་གྲུབ་ཐོབ་ཐམས་ཅད་ཀྱིས་
དབུ་མའི་ལྟ་བ་ཕྲ་མོའི་ལམ་ནས་གཟིགས་པར་ཐག་རྦད་ཀྱིས་བཅད་པ་འདི་ནི་ཁྱོད་ཀྱི་
བླ་མ་འོག་ནས་མིང་འདོན་དཀའ་བ་ཞིག་སྣང་བ་འདི་གཉིས་ཀྱིས་རྒྱུད་སྡེའི་དོན་ལ་འདྲིས་
པར་བྱས་མ་བྱས་ཀྱི་ལན་གསལ་བར་བཏབ་སྟེ་ལྟད་མོ་ཤིན་ཏུ་ཆེའོ། །ད་ནི་བཤད་པ་
དངོས་ལ་དཔྱད་པར་བྱ་སྟེ། གནས་ལུགས་བསྟན་པའི་སྒོ་ངོས་བཟུང་བ། བསྟན་བྱ་
གནས་ལུགས་ཀྱི་རང་བཞིན། ཡིད་ཆེས་པའི་ལུང་དང་སྦྱར་བ་གསུམ་ལས། དང་
པོའི་སྐབས་སུ་དབུ་མའི་ལྟ་བ་སྟོན་པའི་ཡུལ་གྱི་གདུལ་བྱ་དེ་ལ་ཕྱི་ནང་གི་དངོས་པོར་
སྨྲ་བའི་གྲུབ་མཐའ་གང་ཡང་རུང་བ་ལ་ཞུགས་པའི་གྲུབ་མཐས་བློ་བསྒྱུར་བ་དང་གྲུབ་
མཐས་བློ་མ་བསྒྱུར་ཡང་ཐེག་ཆེན་གྱི་རིགས་སད་པའི་སྟོབས་ཀྱིས་གནས་ལུགས་རྟོགས་
པ་དོན་དུ་གཉེར་བ་གཉིས་ཡོད་པ་ལས། དང་པོ་ཕྱི་རོལ་བའི་དངོས་པོར་སྨྲ་བ་རྣམས་
ལ་ནི་དབུ་ཚད་ཀྱི་གཞུང་ནས་བཤད་པའི་རིགས་པས་རང་རང་གི་ལོག་རྟོག་སུན་ཕྱུང་
ནས་དབུ་མའི་ལྟ་བ་སྟོན་པའི་སྣོད་དུ་འགྱུར་ལ། རང་སྡེ་དངོས་སྨྲ་བའི་གྲུབ་མཐའ་ལ་
ཞུགས་པ་ཉན་ཐོས་དེ་གཉིས་ལྟ་བུ་ལ་རྡུལ་ཕྲན་བདེན་པར་གྲུབ་པ་སེམས་ཙམ་གྱི་རིགས་
པས་སུན་ཕྱུང་སྟེ་ཤེས་པ་ལ་བདེན་འཛིན་གྱི་ལྷག་མ་ལུས་པ་དེ་ཡང་གཅིག་དུ་བྲལ་སོགས་



རང་ལུགས་གཞག་པ་མི་མཁས་པར་བསྟན་པ། 87 1 12 ན ་ བྱེད་
ཀྱི་རྟགས་ཀྱིས་བཀག་པ་ནི་དབུ་མའི་ལྟ་བའི་སྣོད་ཡིན་ནོ། །ཞེས་དང་། གདུལ་བྱ་གཉིས་
པ་ལ་ནི་དང་པོ་ཉིད་ནས་བདག་མེད་གཉིས་ཀྱི་བསྒོམ་ཚུལ་དམིགས་ཐུན་རེ་རེ་བཞིན་
དུ་ཁྲིད་ཀྱི་ཚུལ་དུ་བསྟན་པས་ཆོག་པ་ཡིན་གྱི། རྒོལ་ཕྱི་རྒོལ་གྱི་རྣམ་གཞག་བྱས་ནས་
རྩོད་པ་བྱ་བའི་དོན་མིན་ཏེ། འདི་ནི་འཇུག་པར། སོ་སོ་སྐྱེ་བོའི་དུས་ནའང་ཞེས་སོགས་
ཀྱིས་སྟོན་ལ། དེས་ཀྱང་བསྒོམ་པར་བྱ་བའི་དམིགས་པ་མ་གོ་ན་གཞུང་ནས་བཤད་པའི་
རིགས་པ་རྣམས་ཞིབ་ཏུ་བཤད་དགོས་པ་ཡིན་ནོ། །ཞེས་སོགས་བྲིས་པ་འདི་རྣམས་ལ་
ནོར་ཉན་པ་ཚིག་གཅིག་ཀྱང་མི་འདུག་སྟེ་རིམ་པ་བཞིན་དཔྱད་ན་དངོས་སྨྲ་བ་ལ་ཕྱི་རོལ་
བའི་དངོས་སྨྲ་བ་གཉིས་སུ་འབྱེད་པའི་རྒྱུ་མཚན་ཅི་ཡིན། དངོས་པོ་བདེན་གྲུབ་ཏུ་སྨྲ་
བ་ལ་ཕྱི་ནང་གི་སྡེ་པ་གཉིས་སུ་ཡོད་པས་སོ་སྙམ་ན། འོ་ན་དོན་སྨྲ་གཉིས་ལ་ཡང་ཕྱི་
ནང་གཉིས་སུ་འབྱེད་རིགས་པར་ཐལ། ཕྱི་རོལ་གྱི་དོན་ཡོད་པར་སྨྲ་བ་ལ་ཡང་ཕྱི་ནང་
གི་དེ་པ་གཉིས་ཡོད་པའི་ཕྱིར། འདོད་ན། དོན་སྨྲ་སྔར་སྡེ་གཉིས་ཡིན་པ་ལ་ད་ཕྱིན་
ཆད་སྡེ་གསུམ་དུ་འགྱུར་རོ། །གལ་ཏེ་ཕྱི་དོན་ཡོད་པར་སྨྲ་ཞེས་བཤད་པ་ཙམ་ཡིན་གྱི་
དོན་སྨྲ་དངོས་ནི་རང་སྡེ་ཉིད་ལ་འདུག་གོ །སྙམ་ན་བདེན་ཏེ། དངོས་པོ་བདེན་གྲུབ་
སྨྲ་བས་ན་དངོས་སྨྲ་བ་ཞེས་བཤད་པ་ཙམ་ཡིན་གྱི་དངོས་སྨྲ་བ་དངོས་ནི་རང་སྡེ་ཉིད་ལ་
འཇོག་པས་མུ་སྟེགས་དངོས་སྨྲ་བས་ཕྱིན་ཆད་མ་ལབ་ཅིག་གོ །ལྟ་བ་སྟོན་པའི་རིམ་
པ་ཡང་། མུ་སྟེགས་དངོས་སྨྲ་བ་དབུ་སེམས་ཀྱི་རིགས་པས་ལོག་རྟོག་སུན་ཕྱུང་སྟེ་རང་
གི་གྲུབ་མཐའ་དོར་བ་ན་དབུ་མའི་ལྟ་བ་སྟོན་པའི་སྣོན་དུ་འགྱུར་བ་བཞིན་དུ་ཉན་ཐོས་
སྡེ་གཉིས་སོགས་རང་སྡེ་དངོས་སྨྲ་བ་ལ་ཡང་ལོག་རྟོག་སུན་ཕྱུང་སྟེ་རང་གི་གྲུབ་མཐའ་
དོར་བ་ན་དབུ་མའི་ལྟ་བ་སྟོན་པའི་སྣོད་དུ་འགྱུར་བར་མཚུངས་པས་རིམ་པ་མི་འདྲ་བའི་
ནུས་པ་ལྷག་པོ་མེད་བཞིན་དུ་ལྟ་བ་སྟོན་པའི་རིམ་པ་དེ་གཉིས་ལ་སོ་སོར་བྱེད་པ་ནི་རྨོངས་



རང་ལུགས་གཞག་པ་མི་མཁས་པར་བསྟན་པ། 88
མ་ 1:|:ཀྱི ང་ ། ༡ དང་མ་
པ་ངོ་མཚར་བསྐྱེད་པའི་ཆེད་ཁོ་ནར་ཡོད་དོ། །ཡང་གདུལ་བྱ་གཉིས་པ་ལ་ནི་དང་པོ་
ཉིད་ནས་བདག་མེད་གཉིས་བསྒོམ་ཚུལ་གྱི་ཁྲིད་སྟོན་པ་མ་གཏོགས་རྩོད་ལན་དུ་བྱ་མི་
དགོས། གལ་ཏེ་ཁྲིད་མ་གོ་ན་གཞུང་ནས་བཤད་པའི་རིགས་པ་རྣམས་ཞིབ་ཏུ་བཤད་
པར་བྱའོ། །ཞེས་པ་ནི་ཁྱོད་འདྲ་བའི་ལྟ་བ་སྟོན་པའི་སློབ་དཔོན་ནི་ཐབས་ལ་མཁས་པ་
སྟེ། ཕྱི་ནང་གི་དངོས་སྨྲ་བ་གྲུབ་མཐས་བློ་བསྒྱུར་བ་གཉིས་པོ་ལ་ཡང་དང་པོ་ཉིད་ནས་
རྩོད་པ་བྱ་མི་དགོས་སྟེ་ཁྲིད་བཤད་པས་ཆོག གལ་ཏེ་ལྟ་ཁྲིད་མ་གོ་ན་གཞུང་ནས་བཤད་
པའི་རིགས་པ་རྣམས་ཞིབ་ཏུ་བཤད་དགོས་སོ་ཞེས་ཁོ་བོས་སྨྲས་ན་ཅི་ཟེར། གཞན་ཡང་
གདུལ་བྱ་གསར་པ་འདིས་དང་པོ་ཉིད་ནས་ཚོགས་གསོག་མི་དགོས། སངས་རྒྱས་པ་
རང་གིས་ཆོག་གལ་ཏེ་འཚང་རྒྱ་མ་ནུས་ན་ནི་ཚོགས་མི་གསོག་ཀ་མེད་ཡིན་ནོ། །སོ་
སོ་སྐྱེ་བོའི་དུས་ནའང་སྟོང་པ་ཉིད་ཐོས་ནས། །ཞེས་སོགས་ཀྱི་ལྟས་ནི་ཐེག་ཆེན་གྱི་རིགས་
སད་པའི་ལྟས་མིན་གྱི་སྟོང་ཉིད་ཀྱི་ལྟ་བ་གོ་བ་ལ་སྔོན་གོམས་པར་བྱས་པའི་བག་ཆགས་
སད་པའི་ལྟས་ཡིན་པས་ཉ་དང་ཉུང་མ་གཉིས་མ་བསྲེ་ཞིག །ཅེས་སོགས་སྔར་བརྗོད་
ཟིན་ལ་དབུ་མའི་གཞུང་ལས་གསུངས་པའི་རིགས་པ་རྣམས་ཀྱིས་གནོད་ཚུལ་རང་ཉིད་
ཀྱི་ལེགས་པར་བསམས་པས་རང་རྒྱུད་ཀྱི་བདེན་འཛིན་གྱི་ཞེན་ཡུལ་སུན་འབྱིན་ནུས་
པ་དགོས་པའི་གཙོ་བོ་དང་། དེ་ནས་གདུལ་བྱ་གཞན་ལ་ཡང་རིམ་པ་དེ་ལྟར་དུ་བསྟན་
པ་ལ་ཕན་འདོགས་ནུས་པ་ཡིན་གྱི་གཞུང་ཆེན་མོ་ནས་བཤད་པའི་རིགས་པ་རྣམས་གཞན་
ཞིག་དང་རྩོད་ལན་བགྱིད་པའི་ཐབས་ཁོ་ནར་གཟུང་ན་གཞུང་གདམས་ངག་ཏུ་འཆར་
བའི་གེགས་ཆེན་པོར་འགྱུར་ལ། གཞུང་ནས་ཀུན་བརྟགས་ཀྱིས་བཟུང་ཚུལ་འགོག་པ་
དུ་མ་ཞིག་གསུངས་ཀྱང་དེ་རྣམས་རང་རྒྱུད་ཀྱི་ལྷན་སྐྱེས་ཀྱི་ཞེན་ཡུལ་འགོག་པའི་ཐབས་
སུ་ངེས་པར་གོ་དགོས་ཏེ། དཔེར་ན་རང་རེའི་གཟུགས་ཕུང་ལྟ་བུ་ནི་རང་བཞིན་གྱིས་



རང་ལུགས་གཞག་པ་མི་མཁས་པར་བསྟན་པ། 89
སྐྱེ་བ་མཐའ་བཞིའི་སྐྱེ་ཚུལ་གང་རུང་ལས་མ་འདས་ཤིང་མཐའ་བཞི་ལས་སྐྱེ་བ་ལ་རིགས་
པ་འདི་དང་འདི་འདྲ་བས་གནོད་པར་འདུག་སྙམ་དུ་དྲོགས་པའི་མཐའ་བཀག་ནས། དེའི་
ཕྱིར་རང་གི་ཕུང་པོ་འདི་ཡང་རང་བཞིན་གྱིས་སྐྱེ་བ་གཏན་མེད་དོ་སྙམ་དུ་ངེས་པ་འདྲེན་
པ་ལྟ་བུ་ཡིན་གྱི་བདག་སྐྱེ་འགོག་པའི་རིགས་པ་རྣམས་གྲངས་ཅན་པའི་མི་ཞིག་དང་མི་
མཐུན་བར་དུ་དགོས་པ་མེད་པར་བཟུང་ན་མི་ཁྱོད་ཀྱི་གོ་ཡུལ་དེ་ཙམ་དུ་འགྱུར། དེའི་
མཇུག་ཏུ་བསྟན་བྱ་གནས་ལུགས་ཀྱི་རང་བཞིན་ལ་སྔོན་གྱི་མཁས་པ་རྣམས་གཞི་དབུ་
མ་བདེན་གཉིས་ཟུང་འཇུག ལམ་དབུ་མ་ཐབས་ཤེས་ཟུང་འབྲེལ། འབྲས་བུ་དབུ་མ་
སྐུ་གཉིས་ཟུང་འཇུག་གསུམ་དུ་བསྡུ་བར་གསུངས་པ་ལྟར་བཤད་ན། དང་པོ་ལ་ཡང་
ཀུན་རྫོབ་ཀྱི་རྣམ་གཞག་དང་དོན་དམ་གྱི་ནམ་གཞག་གཉིས་ལས། དང་པོ་ནི་ཉན་ཐོས་
སྡེ་གཉིས་ཀྱི་གྲུབ་མཐའ་སྔོན་དུ་སོང་ནས་ཞེས་པ་ནས། དེ་གཉིས་ལས་གཞན་པའི་ཤེས་
ངོར་ནི་གཉིས་ཀ་མེད་པར་ཤེས་པར་བྱའོ་ཞེས་པའི་བར་རྣམས་ལ་གྲུབ་མཐའ་འཇོག་
ཚུལ་གྱི་སྙིང་པོ་གང་ཡང་མ་སྣང་མོད་ཅུང་ཟད་དཔྱད་ན་སྔ་རབས་པ་འགའ་ཞིག་གི་ཐ་
སྙད་ཀྱི་རྣམ་གཞག་ལ་ཡང་ཡོད་མིན་མེད་མིན་ཁས་ལེན་པ་གཞུང་གི་དགོངས་པ་ཡིན་
པས་ཁྱོད་ཀྱི་ཐ་སྙད་ཀྱི་རྣམ་གཞག་ལ་ཡོད་མིན་མེད་མིན་སོགས་ཇི་ལྟར་གྲགས་པ་ལྟར་
ཁས་ལེན་ཞེས་པ་ནི་དྲན་པ་རྣལ་དུ་མི་གནས་པའི་གཏམ་སྟེ། གཉིས་སུ་མེད་པའི་བློ་
ནི་དངོས་པོ་དང་དངོས་པོ་མེད་པ་སོགས་པ་མཐའ་གཉིས་དང་བྲལ་བའི་ཤེས་རབ་བོ།
ཞེས་སོགས་ཀྱིས་འཇུག་པ་རྩ་འགྲེལ་དྲངས་ནས་དངོས་པོ་དང་དངོས་པོ་མེད་པ་གཉིས་
མཐར་ཁས་བླངས་པ་དང་གཅིག་ཐ་དད་སོགས་ཀྱང་མཐར་ཁས་བླངས་པ་རྣམས་ཡིད་
ལ་ཞོག་ཅིག ཤེས་བྱ་ཆོས་ཅན། དབུ་མ་པས་དངོས་པོ་དང་དངོས་པོ་མེད་པ་གཅིག་
ཐ་དད་སོགས་ཁས་ལེན་རིགས་པར་ཐལ། ཐ་སྙད་ལ་དཔྱོད་པའི་ཚེ་དེ་དག་ཁས་ལེན་



རང་ལུགས་བཞག་པ་མི་མཁས་པར་བསྟན་པ། 90
རིགས་པ་གང་ཞིག དོན་དམ་པར་ཁས་ལེན་ཐམས་ཅད་དང་བྲལ་བ་ཡིན་པའི་ཕྱིར།
རྟགས་སླ། འདོད་ན། རེ་ཤིག་སོང་མོད། ད་ནི་ཤེས་བྱ་ཆོས་ཅན། དབུ་མ་པས་
མཐའ་བཞི་ཁས་ལེན་རིགས་པར་ཐལ། དངོས་པོ་དང་དངོས་མེད་གཅིག་ཐ་དད་ཁས་
ལེན་རིགས་པ་གང་ཞིག དེ་ཐམས་ཅད་ཀྱང་མཐའ་འབའ་ཞིག་ཡིན་པའི་ཕྱིར། གལ་
ཏེ་ཐ་སྙད་ལ་དཔྱོད་པའི་ཚེ་མཐའ་བཞི་ཡང་ཁས་ལེན་ནོ་སྙམ་ན། ཐ་སྙད་ལ་དཔྱོད་
པའི་ཚེ་ཆད་མཐའ་ཡང་ཁས་ལེན་རིགས་པར་ཐལ། དེའི་ཚེ་མཐའ་བཞི་ཁས་ལེན་རིགས་
པའི་ཕྱིར་ཏེ། འོ་ན་ཐ་སྙད་ལ་དཔྱོད་པའི་ཚེ་འཇིག་རྟེན་གྱི་ཐ་སྙད་རྒྱུན་ཆད་པར་ཁས་
ལེན་རིགས་པར་ཐལ། དེའི་ཚེ་ཆད་མཐའ་ཁས་ལེན་རིགས་པའི་ཕྱིར་རོ། །དེས་ན་
མི་ཁྱོད་ཀྱི་ཀུན་རྫོབ་ཀྱི་རྣམ་གཞག་ནི་ཤིན་ཏུ་ངོ་མཚར་བ་ཞིག་གོ །ཡང་ཁྱོད་ཀྱིས་ས་
བོན་ལས་མྱུ་གུ་སྐྱེ་བ་དང་ལས་ལས་འབྲས་བུ་འབྱུང་བ་སོགས་ཀྱི་རྣམ་གཞག་ལ་བློ་ལ་
དེ་ལྟར་སྣང་བ་ཙམ་དང་དེར་རྗེས་འབྲངས་ནས་ཐ་སྙད་དེ་དག་བྱེད་པ་ཙམ་སྒྲུབ་བྱེད་
དུ་འགོད་པ་མ་གཏོགས་སྒྲུབ་བྱེད་གཞན་ཚོལ་བ་མི་རིགས་པས་ཐ་སྙད་ཀྱི་རྣམ་གཞག་
ལ་ཐ་སྙད་དེ་ཁོ་ན་ཁས་ལེན་ནོ་ཞེས་བྲིས་པ་ནི་རྗེ་བླ་མའི་བཞེད་པ་ཕྱོགས་འདྲ་ཙམ་ཞིག་
བླངས་པར་འདུག་ཀྱང་ཞིབ་ཆ་མ་ཐོན་པར་སྣང་བས་འདི་ལྟར་དཔྱད་དེ། ཤེས་བྱ་ཆོས་
ཅན། དབུ་མ་པས་སྒྲ་རྟག་མི་རྟག་དཔྱོད་པའི་ཚེ་མི་རྟག་པར་བློ་ལ་སྣང་བ་ཙམ་མ་གཏོགས་
སྒྲུབ་བྱེད་གཞན་འགོད་མི་རིགས་པར་ཐལ། དེ་ལྟར་དཔྱོད་པ་དེ་ཐ་སྙད་ཀྱི་རྣམ་བཞག་
ལ་དཔྱོད་པ་ཡིན་པའི་ཕྱིར། ཁྱབ་པ་ཁས་བླངས། འདོད་ན། དབུ་མ་པས་སྒྲ་མི་རྟག་
པའི་སྒྲུབ་བྱེད་དུ་བྱས་པ་འགོད་མི་རིགས་པར་ཐལ། འདོད་པ་དེའི་ཕྱིར། ཡང་ཤེས་
བྱ་ཆོས་ཅན། ཐ་སྙད་དུ་སྐྱེ་བ་སྔ་ཕྱི་མེད་པའི་རྣམ་བཞག་དེ་ཡང་ཁས་ལེན་རིགས་པར་
ཐལ། སྐྱེ་བ་སྔ་ཕྱི་མེད་པར་རྒྱང་འཕེན་གྱི་བློ་ལ་བསྙོན་མེད་དུ་སྣང་ཞིང་དེའི་རྗེས་སུ་



རང་ལུགས་གཞག་པ་མི་མཁས་པར་བསྟན་པ།
91
དྲུ
:
ག
་པ་
འབྲངས་ནས་དེ་ལྟར་ཐ་སྙད་བྱེད་པའི་ཕྱིར། ཁྱབ་པ་མེད་ན་ཐ་སྙད་ཀྱི་རྣམ་གཞག་ལ་
དཔྱོད་པའི་ཚེ་བློ་ལ་བསྙོན་མེད་དུ་སྣང་བ་ཙམ་གྱིས་འཇོག་ནུས་པར་བུད། གལ་ཏེ་སྐྱེ་
བ་སྔ་ཕྱི་མེད་པའི་ཐ་སྙད་རྒྱང་འཕེན་མ་གཏོགས་འཇིག་རྟེན་གཞན་གྱིས་མི་བྱེད་དོ་སྙམ་
ན། ས་བོན་ལས་མྱུ་གུ་སྐྱེ་བའི་ཐ་སྙད་ཀྱང་འཇིག་རྟེན་ཐམས་ཅད་ཀྱིས་མི་བྱེད་པས་
མཚུངས་སོ། གལ་ཏེ་སྐྱེ་བ་སྔ་ཕྱི་མེད་པའི་ཐ་སྙད་རྒྱང་འཕེན་གྱིས་བྱེད་ཀྱང་དེ་ཐ་སྙད་
དོན་མཐུན་དང་བསྙོན་མེད་མིན་པས་ཉེས་བ་མེད་དོ་སྙམ་ན། སྔར་ཁྱོད་ཀྱིས་དེ་ཙམ་
ཡང་སྨྲ་མ་ཤེས་མོད། འོན་ཀྱང་ཐ་སྙད་དོན་མཐུན་ཞེས་པ་ཇི་ཙམ་ལ་འཇོག་ཐ་སྙད་
དེ་ལྟར་བཞག་པ་ལ་གནོད་བྱེད་མེད་པའོ་སྙམ་ན་གནོད་བྱེད་ཡོད་མེད་ཀྱང་སོ་སོའི་བློ་
ངོ་འབའ་ཞིག་ཡིན་ད་དུང་ཡང་མཚུངས་པར་འགྱུར་རོ། ཡང་ཁྱོད་ཀྱི་སྐབས་འདིར་
བརླན་གཤེར་ཕོར་གང་ལ་མིའི་མིག་ཤེས་ཀྱིས་བལྟས་པའི་ཚེ་ཆུ་ཡོད་དེ། ཆུ་མིག་ཤེས་
ལ་སྣང་བའི་ཕྱིར། རྣག་ཁྲག་མེད་དེ། རྣག་ཁྲག་མི་སྣང་བའི་ཕྱིར། འོ་ན་ཡིད་དྭགས་
ཀྱིས་རྣག་ཁྲག་ཏུ་མཐོང་བའི་ཚེ་ན་རྣག་ཁྲག་ཇི་ལྟར་ཡོད་སྙམ་ན། མིག་ཤེས་དེའི་ངོ་
བོར་རྣག་ཁྲག་ཡོད་ཅིང་ཆུ་མེད་པ་ནི་སྔ་མ་དང་འདྲའོ། ཞེས་བྲིས་པ་ནི་ཐལ་འགྱུར་
བའི་ཐ་སྙད་འཇོག་ཚུལ་སྔོན་མེད་པ་ཞིག་སྟེ། ཤེས་བྱ་ཆོས་ཅན། སྒྱུ་མ་མཁན་གྱིས་
རྡོ་ཤིང་རྟ་གླང་དུ་སྤྲུལ་འི་ཚེ་ན་རྟ་གླང་ཡོད་པར་ཐལ། དེའི་མིག་ཤེས་ལ་སྣང་བའི་ཕྱིར།
རྡེའུ་ཤིང་བུ་མེད་པར་ཐལ། དེའི་མིག་ཤེས་ལ་མི་སྣང་བའི་ཕྱིར། སྔ་ཕྱིའི་ཁྱབ་པ་མཁས་
བླངས། འདོད་ན། ཁྱོད་འདྲ་བའི་ཐ་སྙད་འཇོག་ཚུལ་དེ་ལས་འོང་ཐབས་མེད་དོ། ཡང་
བརླན་གཤེར་ཕོར་གང་ལ་མི་དང་ཡིད་དྭགས་གཉིས་ཀས་དུས་གཅིག་ལ་བལྟས་པའི་ཚེ་
ན་ཆུ་དང་རྣག་ཁྲག་གཉིས་ཀ་ཡོད་པར་ཐལ། གཉིས་ཀ་མིག་ཤེས་ལ་སོ་སོར་སྣང་བའི་
ཕྱིར། རྟགས་ཁས་བླངས། འདོད་ན། རྗེ་བླ་མ་བཀག་པ་དྲན་པར་གྱིས་ཤིག །ཤེས་



རང་ལུགས་གཞག་པ་མི་མཁས་པར་བསྟན་པ། 92 ། ད་པ་ ་7བྱ ཡོད།
བྱ་ཆོས་ཅན། ཤཱཀྱ་ཐུབ་པའི་གཟུགས་ལ་རྫོགས་བྱེད་དང་ཀུན་དགའ་བོ་གཉིས་ཀྱིས་
དུས་གཅིག་ཏུ་བལྟས་པ་གཟུགས་དེ་ལ་མཛེས་མི་མཛེས་གཉིས་ཡོད་པར་ཐལ། བརླན་
གཤེར་ཕོར་གང་ལ་མི་དང་ཡི་དྭགས་གཉིས་ཀྱི་དུས་གཅིག་ཏུ་བལྟས་པའི་ཚེ་ན་ཆུ་དང་
རྣག་ཁྲག་གཉིས་ཀ་ཡོད་པའི་ཕྱིར། འཁོར་གསུམ། ད་ནི་རང་གི་གྲུབ་མཐའ་ངན་པ་
བོར་ལ་ཁོ་བོ་ཅག་གི་རྗེས་སུ་མི་འབྲང་ཀ་མེད་ཀྱི་དུས་ལ་བབ་བོ། །མདོར་ན། ཁྱོད་
ཀྱི་ཐ་སྙད་འཇོག་ཚུལ་འདི་ལ་བློ་ལ་སྣང་ཙམ་ལས་གཞན་པའི་སྒྲུབ་བྱེད་མེད་པར་ཁས་
ལེན་ན་མི་དང་ཡི་དྭགས་གཉིས་ཀྱིས་དུས་གཅིག་ཏུ་བལྟས་པའི་ཚེ་རྫས་ཆ་གཉིས་ཀ་ཡོད་
པ་ངེས་པར་ཁས་ལེན་དགོས་པས་ཁྱོད་ལྟར་ན་དངོས་འཛིན་ལྷག་པོ་བསྣན་པར་སོང་ངོ༌།
ཡང་ཐག་པ་ཁྲ་བོའི་སྟེང་གི་སྦྲུལ་གྱི་ཕུང་པོའི་སྟེང་གི་སྦྲུལ་གཉིས་ཀྱང་ཁྱོད་ལྟར་ན་ཐ་
སྙད་དུ་ཡོད་མེད་མཚུངས་པར་འགྱུར་ཏེ། གཉིས་ཀ་བློ་ལ་སྣང་བ་ཙམ་ཞིག་ཏུ་མཚུངས་
ལ། དེ་ལས་གཞན་པའི་སྒྲུབ་བྱེད་ཀྱང་མེད་པའི་ཕྱིར། ཡང་ཁྱོད་ཀྱིས། གཉིས་པ་
དོན་དམ་པའི་རྣམ་གཞག་ལ་རིགས་པས་དཔྱད་དོན་རྗེས་མཐུན་པ་དང་འཕགས་པའི་
མཉམ་གཞག་ལ་སྤྲོས་པ་དང་བྲེལ་བའི་ཚུལ་གྱིས་སྣང་བའི་དོན་དམ་མཚན་ཉིད་པ་ཡིན་
མིན་གཉིས་ལས། ཞེས་པ་ལས། དེ་དག་ནི་ཐེག་ཆེན་གྱིས་ཅུང་ཟད་ཙམ་ཡང་མ་རྟོགས་
པའི་ཕྱིར། །ཞེས་པའི་བར་མང་དུ་བྲིས་པ་རྣམས་ལ་བརྟགས་ན་རྒྱ་ནག་ཧྭ་ཤང་གསོན་
པོར་འོང་སྣང་བས་སྔར་སྡོམ་པ་གསུམ་གྱི་རབ་ཏུ་དབྱེ་བ་དྲངས་པ་ལྟར་ལུང་བསྟན་ཇི་
བཞིན་ཐོག་ཏུ་བབ་སྣང་ངོ་། །དཀར་པོ་ཆིག་ཐུབ་པ་ཁྱོད་ཀྱིས་ཡི་གེ་འདི་རྣམས་ལ་ཞིབ་
ཏུ་བལྟས་ཀྱང་བག་ཆགས་ངན་པ་འདུག་པས། རགས་པ་ཙམ་ཞིག་དཔྱོད་ན། དབུ་
མའི་གཞུང་ལས་ཆོས་ཀྱི་བདག་མེད་རིགས་པས་སྒྲུབ་པའི་རིགས་པ། རྡོ་རྗེ་གཟེགས་
མ། ཡོད་མེད་སྐྱེ་འགོག མུ་བཞི་སྐྱེ་འགོག གཅིག་དུ་བྲལ། རྟེན་འབྲེལ་གྱི་རིགས་



93
རང་ལུགས་བཞག་པ་མི་མཁས་པར་བསྟན་པ། །
པ་ལྔ་གསུངས། ཞེས་པ་ནི་ལྔ་པོ་གཙོ་ཆེའམ། ལྔ་པོ་ལས་གཞན་མ་གསུངས་པར་ལྔར་
གྲངས་ངེས་པ་གང་ཡིན། དང་པོ་ལྟར་ན་བོད་སྔ་མས་དབུ་མའི་གཏན་ཚིགས་ཆེན་པོ་
བཞི་ཞེས་གྲགས་པའི་སྐད་ཆ་ལ་ཁྱོད་ཀྱིས་ཀྱང་བདེན་པར་བཟུང་འདུག་ནའང་། གཞན་
རྣམས་ལ་གཏན་ཚིགས་ཆེན་པོའི་གོ་དོན་ཅི་ཡང་འཆད་རྒྱུ་མེད་པས་རི་བོང་ཅལ་རྒྱུགས་
ཀྱི་གཏམ་ཏུ་སྣང་ལ། ཁྱོད་ཀྱིས་གཏན་ཚིགས་ཆེན་པོ་ལྔ་བྱེད་པར་སྣང་བས་གཅིག་
གིས་ལྷག་པར་འདུག་གོ །གཉིས་པ་ལྟར་ན་དབུ་མའི་གཞུང་ལའང་ཆོས་ཀྱི་བདག་མེད་
སྒྲུབ་པའི་རིགས་པ་ལྔ་ལས་མ་གསུངས་འདུག་པ་ཐེག་ཆེན་གྱི་སྡེ་སྣོད་དུ་སྟོང་ཉིད་གཏན་
ལ་འབེབས་པའི་རིགས་པའི་རྣམ་གྲངས་མཐའ་ཡས་པར་གསུངས་པའི་གཏན་ཡང་རྣ་
བས་མ་ཚོར་ཞིང་དབུ་མའི་གཞུང་རྣམས་མིག་གིས་མ་མཐོང་བར་ཟད་དེ། བླུན་པོ་ཁྱོད་
ལྟར་ན་རྩ་ཤེའི་རབ་བྱེད་རེ་རེའི་བདག་མེད་སྒྲུབ་པའི་རིགས་པ་རེ་རེ་ཡང་ཚང་བར་མ་
བསྟན་པའམ་ཡང་ན་རིགས་པ་ཉིད་རབ་བྱེད་ཐམས་ཅད་ཀྱིས་མ་ཎི་བཟློ་བ་བཞིན་དུ་
བཟླས་པར་འགྱུར་ཏེ། སྤྱིར་དབུ་མའི་གཞུང་ནས་ཆོས་ཀྱི་བདག་མེད་སྒྲུབ་པའི་རིགས་
པ་ལྔ་ལས་མ་གསུངས་པའི་ཕྱིར་རོ། ཁོ་བོས་ནི་རྩ་བ་ཤེས་རབ་ཀྱི་རབ་བྱེད་རེ་རེས་
ཀྱང་སྟོང་ཉིད་ཕྲ་མོ་གཏན་ལ་འབེབས་པའི་རིགས་པའི་རྣམས་གྲངས་མི་འདྲ་བ་མང་དུ་
བསྟན་པར་ཁོང་དུ་ཆུད་དེ། དེ་ཡང་རབ་བྱེད་དང་པོས་ཀྱང་རྒྱས་བཤད་ཀྱི་རིགས་པ་
མི་འདྲ་བ་བཅུ་དང་། མཇུག་སྡུད་པའི་རིགས་པ་མི་འདྲ་གཉིས་ཏེ། བཅུ་གཉིས་བསྟན་
པ་དང་། གཉིས་པ་ཁོ་ནས་ཀྱང་བྱ་བ་རང་བཞིན་གྱིས་གྲུབ་པ་འགོག་པའི་རིགས་པ་མི་
འདྲ་བ་དགུ་བསྟན་པ་སོགས་རིགས་པའི་རྣམ་གྲངས་ཤིན་ཏུ་རྒྱས་པ་ཁོང་དུ་ཆུད་ལ། ཁྱོད་
ལྟར་ན། ལྟ་དེ་རང་གི་བདག་ཉིད་ནི། དེ་ལ་ལྟ་བ་མ་ཡིན་ཉིད། གང་ཞིག་བདག་ལ་
མི་ལྟ་བ། ཞེས་སོགས་དང༌། ནམ་མཁའི་མཚན་ཉིད་སྔ་རོལ་ན། ནམ་མཁའ་ཅུང་



94
རང་ལུགས་གཞག་པ་མི་མཁས་པར་བསྟན་པ།
ཟད་ཡོད་མ་ཡིན། ཞེས་དང༌། རེ་ཞིག་སོང་ལ་མི་འགྲོ་སྟེ། ཞེས་སོགས་ཀྱི་རིགས་
པ་འདི་རྣམས་གོང་དུ་སྨོས་པའི་རིགས་པ་ལྔ་པོ་གང་ཡིན་ད་སྨོས་ཤིག རྟེན་འབྲེལ་གྱི་
གཏན་ཚིགས་ནི་རིགས་པའི་རྒྱལ་པོ་རྟེན་འབྲེལ་ཞེས་ཡང་ཡང་སྔགས་པའི་གནད་མང་
དུ་ཡོད་ལ་གཏན་ཚིགས་གཞན་རྣམས་ལ་ཆེན་པོ་དང་གཙོ་བོ་སོགས་ཀྱི་གོ་དོན་དེ་ཙམ་
དུ་ཡོད་པར་མ་མངོན་མོད། དེ་བས་ན་དབུ་མའི་གཞུང་ལས་ཆོས་ཀྱི་བདག་མེད་བསྒྲུབ་
པའི་རིགས་པ་ལྔ་ཞེས་བྲིས་པ་ནི། བླུན་པོའི་ཚོད་འཇོག་ཧ་ཅང་ཐལ་ཆེན་པོའོ། དེའི་
རྗེས་སུ་དེ་ལྟར་བདེན་པ་བཀག་པའི་ཚེ་རྟོགས་པས་བདག་མེད་དུ་ཞེན་པ་ལས་མ་འདས་
ཀྱང་དེའི་འོག་ཏུ་བདག་མེད་དུ་མངོན་པར་ཞེན་པ་ཉིད་ཀྱང་དགག་དགོས་པས་བདེན་
སྟོང་གནས་ལུགས་སུ་བཟུང་དུ་མི་རུང་ཏེ། དགག་བྱ་བདེན་པར་མེད་པས་དེ་བཀག་
པའི་སྟོང་ཉིད་ཀྱང་མི་རུང་བའི་ཕྱིར། ཞེས་བྲིས་པ་ནི་ངོ་མཚར་ཆེ་སྟེ། རང་རེའི་ལུགས་
ཀྱི་བདེན་པས་སྟོང་པའི་སྟོང་ཉིད་ཀྱང་མི་རུང་བའི་དངོས་སུ་ཁས་བླངས་པ་ད་ནི་འབྱུང་
འཇིག་གཉིས་ནས་བཟུང་སྟེ་འཇིག་རྟེན་པའི་ཐ་སྙད་ཐམས་ཅད་ཀྱི་བར་ཁྱོད་ལ་མི་རུང་
བར་འགྱུར་ཏེ། སྟོང་ཉིད་གཏན་མི་རུང་བའི་ཕྱིར་རོ། རྟགས་ཁས་བླངས། ཁྱབ་པ་
ནི། །གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །གང་ལ་
སྟོང་ཉིད་མི་རུང་བ། །དེ་ལ་ཐམས་ཅད་རུང་མི་འགྱུར། །ཞེས་པའི་གཞུང་འདི་ལེགས་
པར་བྲིས་ལ་མགུལ་དུ་བཏགས་ན་བཟོད་ངེས་པར་འགྱུར་རོ། ཡང་ཁྱོད་ཀྱིས་འཕགས་
པ་ཀླུ་སྒྲུབ་ཀྱིས་དགག་པ་གཉིས་ཀྱི་རྣལ་མ་མི་གོ་བ་ནི་སྤྱིར་ཞལ་གྱིས་མ་བཞེས་ཤིང་འདི་
ལ་དམིགས་ཕུག་པའི་དགག་པ་མཛད་པས་གཉིས་ཀ་མིན་པ་མིན་ན། གཉིས་ཀ་ཡིན་
པར་ཁས་ལེན་མི་དགོས་ན་ཞེས་སྔར་དང་ད་ལྟ་གཉིས་ཀར་དྲིས་ནས། །རང་བཞིན་
མེད་པ་ཉིད་ལོག་ན། །རང་བཞིན་ཉིད་དུ་རབ་གྲུབ་འགྱུར། །ཞེས་པས་ཐ་སྙད་དུ་དགག་



རང་ལུགས་གཞག་པ་མི་མཁས་པར་བསྟན་པ། 95་
པ་གཉིས་ཀྱི་རྣལ་མ་གོ་བར་བསྟན་ཞེས་བྲིས་པ་ནི་ཁྱོད་ཀྱིས་ཞར་ལ་ཀླུ་སྒྲུབ་ཡང་ཅོ་འདྲི་
བ་སྟེ། འཕགས་པ་ཀླུ་སྒྲུབ་ཆོས་ཅན། ཁྱོད་ཀྱིས་དགག་པ་གཉིས་ཀྱི་རྣལ་མ་གོ་བར་
ཞལ་གྱིས་བཞེས་པར་ཐལ། ཐ་སྙད་དུ་ཞལ་གྱིས་བཞེས་པའི་ཕྱིར། རྟགས་གསལ་
དངོས་འགལ། ཁྱབ་པ་ནི་ཀླུ་སྒྲུབ་མི་དགོས་རྒྱང་འཕེན་གྱིས་ཀྱང་ཐ་སྙད་དུ་ཁས་བླངས་
ན་ཁས་བླངས་པར་འགྱུར་གྱིས་དོན་དམ་པར་གྲུབ་པའི་ཁས་ལེན་ཞིག་མ་བྱུང་གི་བར་
དུ་བསྒུགས་སྡོད་བྱེད་དགོས་ན་མི་ལྕོགས་སོ། ངག་དོན་དྲིལ་བར་བྱ་སྟེ། ཤེས་བྱ་ཆོས་
ཅན། ཅི་ཡང་མི་འཛིན་པ་ཙམ་གནས་ལུགས་སྤྲོས་བྲལ་བསྒོམ་པ་ཡིན་པར་ཐལ། གནས་
ལུགས་བསྒོམ་པ་ཞིག་ནི་ཤེས་བྱ་ལ་ཡོད། ཕུང་པོ་དང་གང་ཟག་བདེན་པས་སྟོང་པའི་
སྟོང་ཉིད་བསྒོམ་པ་དེ་ཙམ་གནས་ལུགསསྤྲོས་བྲལ་བསྒོམ་པ་མིན་པའི་ཕྱིར། རྟགས་
ཁས་བླངས། འདོད་ན། རྒྱ་ནག་ཧྭ་ཤང་མིན་ཀྱང་གོ་བོ་ཧཱ་ཤང་ཡིན་པར་ཐག་རྦད་
ཀྱིས་ཆོད་བྱུང་བས་ལམ་གོལ་འདུག་གོ །གཉིས་པ་ལམ་དབུ་མ་ཐབས་ཤེས་ཟུང་འཇུག་
ལ་སྤང་བྱ་སྒྲུབ་པ་གཉིས་དང་། དེ་སྤོང་བྱེད་ཀྱི་གཉེན་པོ་གཉིས་སུ་ཕྱེ་ནས་དེ་ཙམ་ལ་
ཆོས་ཀྱི་བདག་མེད་རྟོགས་པར་བྱས་ནས་དེ་ཐེག་པ་གསུམ་ཆར་ལ་ཡོད་པར་གསུངས་
སོ། ཞེས་པའི་བར་དུ་བྲིས་པ་རྣམས་ནི་སྔར་རྣམ་པར་དཔྱད་པའི་ནང་དུ་མ་འདུས་པའི་
ནུས་པ་ལྷག་པོ་འགའ་ཡང་མི་འདུག སྐབས་དོན་ལ་བོད་སྒོམ་བླུན་པོའི་ལྟ་བ་ཞེས་ཕུགས་
སུ་འཚངས་ནས། དེར་བྱམས་ཆོས་དབུ་མ་སོགས་ཀྱི་གཞུང་ལུགས་རྣམས་མི་འགྲིག་
བཞིན་དུ་བསྒྲིག་པར་བརྩོན་པས་རང་ཉིད་ངལ་ཞིང་དོན་ལ་དཔྱོད་པའི་མཁས་པ་ཞིག་
གིས་ལེགས་པར་བརྟགས་ན་གང་དྲན་དྲན་ཡི་གེར་བྲིས་པར་མངོན་ཏེ། འདི་ལྟར་ཕུང་
པོ་ལ་དམིགས་ནས་བདེན་པར་འཛིན་པ་ཆོས་ཀྱི་བདག་འཛིན་ཡིན་པས་ཤེས་སྒྲིབ་ཡིན་
ལ། ཆོས་ཀྱི་བདག་འཛིན་བདེན་འཛིན་ཡིན་པས་མ་ཁྱབ་སྟེ། མཐའ་བཞིའི་སྤྲོས་པ་



རང་ལུགས་གཞག་པ་མི་མཁས་པར་བསྟན་པ། 96
ཕྱི་མ་གསུམ་དུ་འཛིན་པའི་བློ་ལ་ཡང་ཆོས་ཀྱི་བདག་འཛིན་ཡིན་པར་ཡོད་པའི་ཕྱིར་དང་།
བདེན་འཛིན་གྱི་སྒྲོ་འདོགས་ཆོད་ནས་བཏགས་པ་ཙམ་དུ་མངོན་པར་ཞེན་པའི་བློ་དེ་ཡང་
ཆོས་ཀྱི་བདག་འཛིན་དུ་གསུངས་པའི་ཕྱིར་རོ། ཞེས་བྲིས་པ་འདི་ལ་དཔྱད་ཀྱི་རྣ་བ་གཏོད་
ཅིག ཤེས་བྱ་ཆོས་ཅན། བདེན་པར་མེད་པའི་བཏགས་པ་ཙམ་དེ་ཆོས་ཀྱི་བདག་ཕྲ་
མོ་ཡིན་པར་ཐལ། བདག་མེད་བརྟགས་པ་ཙམ་དུ་འཛིན་པ་ཆོས་ཀྱི་བདག་འཛིན་ཡིན་
པའི་ཕྱིར། རྟགས་ཁས། ཁྱབ་པ་ཡོད་དེ། ཆོས་ཀྱི་བདག་འཛིན་ཕྲ་མོའི་ཞེན་ཡུལ་
ཆོས་ཀྱི་བདག་ཕྲ་མོར་འཇོག་དགོས་པའི་ཕྱིར། རྩ་བར་འདོད་ན། བདེན་པར་མེད་
པའི་བཏགས་པ་ཆོས་ཅན། ཁྱོད་ཆོས་ཀྱི་བདག་མིན་པར་ཐལ། ཁྱོད་གཞི་གྲུབ་པའི་
ཕྱིར། ཁྱོད་ལྟར་ན་མ་རིག་པ་ལས་ཕྲ་བའི་ཉོན་མོངས་ཡོད་པར་ཐལ། བདེན་འཛིན་
ལས་ཕྲ་བའི་ཆོས་ཀྱི་བདག་འཛིན་ཡོད་པའི་ཕྱིར། རྟགས་ཁས་བླངས་སོ། ཡང་ཁྱེད་
ཀྱིས་སྐབས་འདིར། ཁྱོད་རང་གི་བླ་མ་ཀུན་རིག་གིས་ཉན་རང་གི་ཕུང་པོ་བདེན་མེད་
མ་རྟོགས་པར་འདོད་པ་བཀག་ནས་རང་ལུགས་ལ་གང་ཟག་གི་བདག་མེད་རྟོགས་པ་ལ་
ངེས་པར་ཕུང་པོ་བདེན་མེད་དུ་རྟོགས་དགོས་པས་ཉན་རང་གིས་ཀྱང་ཕུང་པོ་བདེན་མེད་
རྟོགས་པ་དང་འོན་ཀྱང་མཐའ་བཞི་ཀའི་སྤྲོས་བྲལ་དེ་མ་གཏོགས་པས་ཐེག་པ་ཆེ་ཆུང་
གཉིས་ལ་ལྟ་བའི་ཁྱད་པར་ཡོད་དོ། ཞེས་བདེན་གྲུབ་བཀག་པའི་སྟོང་ཉིད་དེ་མེད་དགག་
ཡིན་པས་དོན་དམ་བདེན་པ་དངོས་མིན། མཐའ་བཞིའི་སྤྲོས་བྲལ་དེ་དོན་དམ་བདེན་
པ་དངོས་ཡིན་ལ། ཐེག་ཆེན་མ་གཏོགས་ཉན་རང་གིས་མ་རྟོགས་པར་ཁས་ལེན་པར་
སྣང་ཙམ། ད་ནི་ཅུང་ཟད་དཔྱད་པར་བྱ་སྟེ། མཐའ་བཞིའི་སྤྲོས་བྲལ་དེ་དགག་པ་
དང་སྒྲུབ་པ་གང་ཡིན། གང་ཡང་མིན་ནོ་ཞེས་ན། ཁྱོད་གཞི་མ་གྲུབ་པར་ཐལ། དགག་
སྒྲུབ་གང་རུང་མིན་པའི་ཕྱིར། གལ་ཏེ་དགག་པ་ཡིན་ནོ་ཞེ་ན། མེད་དགག་ཡིན་ནམ་



རང་ལུགས་བཞག་པ་མི་མཁས་པར་བསྟན་པ། 97 ། ་
མ་ཡིན་དགག་ཡིན། དང་པོ་ལྟར་ན་དེ་ཆོས་ཅན། ཁྱོད་དོན་དམ་བདེན་པ་མིན་པར་
ཐལ། མེད་དགག་ཡིན་པའི་ཕྱིར། འཁོར་གསུམ། མ་ཡིན་དགག་ཡིན་སྙམ་ན། ཆོས་
གཞན་གྱི་སྤྲོས་པ་ཞིག་འཕངས་འདུག་པའི་ཕྱིར། གལ་ཏེ་བསྒྲུབ་པ་ཡིན་ནོ་ཞེ་ན། དོན་
དམ་བདེན་པ་བསྒྲུབ་པ་རང་དབང་བར་འདོད་པ་སྔོན་གྱི་དོལ་པོ་དང་ད་ལྟར་གྱི་བོད་སྒོམ་
བླུན་པོ་ཕྱག་རྒྱ་བར་ཁས་ལེན་པ་དག་གི་གཞུང་འཛུགས་པ་ལ་ཁྱོད་ཀྱང་རིངས་པར་ཆས་
སམ། བླུན་པོ་བློའི་སྤུ་རིས་དང་སྒྲའི་བརྗོད་ཚུལ་དང་དབྱེ་བ་མི་ཕྱེད་པ་རྣམས་ལ་དགག་པ་
དང་བསྒྲུབ་པའི་རྣམ་བཞག་གླེང་བར་མི་སྤྲོ་བས་བཏང་སྙོམས་སུ་བཞག་གི ཁྱོད་ཀྱིས་
ཁྱད་པར་ཕྲ་མོ་འབྱེད་པར་རྩོམ་ན་མཐའ་བཞིའི་སྤྲོས་བྲལ་ཟེར་བའི་ཁྱོད་རང་གི་གཙིགས་
པོ་ཆེ་དེ་ཉིད་མེད་དགག་ཞིག་ཡིན་པར་ཁས་ལེན་དགོས་ཏེ། ཡོད་པ། མེད་པ། གཉིས་
ཀ གཉིས་ཀ་མིན་པ་བཞི་དང་བྲལ་བ་ཙམ་ལ་འཇོག་དགོས་པའི་ཕྱིར་རོ། མདོར་ན་
ཁྱོད་ཀྱི་ཡིད་ལ་གློ་བུར་བའི་སྐྱོན་ཞིག་ཆགས་པས་ཀུན་སློང་ཆེད་དུ་སྐྱོག་ན་མ་གཏོགས་
དགག་བྱ་གང་ཡང་རུང་བ་བཀག་ཙམ་གྱི་ཆ་ལ་མེད་དགག་ཏུ་འཇོག་མ་ཤེས་ན་བོད་སྒོམ་
བླུན་པོ་དང་ཁྱད་པར་མི་སྣང་བས་བློའི་འཆར་ཚུལ་དང་ཚིག་གི་བརྗོད་ཚུལ་ཕྲ་མོ་ད་དུང་
བསླབ་དགོས་སྟེ། འདི་ནི་ངའི་གདམས་ངག་གོ །དེ་བས་གཟུགས་ནས་རྣམ་མཁྱེན་
གྱི་བར་གྱི་ཆོས་རྣམས་གང་ཡང་རུང་བའི་སྟེང་དུ་མིང་གིས་ཕར་བཏགས་པ་ཙམ་གྱིས་
བཞག་པ་མིན་པའི་ཡུལ་རང་ངོས་ནས་གྲུབ་པས་བཀག་ཙམ་གྱིས་བདེན་སྟོང་དེ་ཉིདདབུ་
མའི་གཞུང་ལུགས་རྣམས་ལས་རྩལ་དུ་བཏོན་ནས་བསྒྲུབས་ཤིང་དེ་ཙམ་གྱིས་སྟོང་ཉིད་
ལེགས་པར་གོམས་པས་སྤྲོས་པ་ཐམས་ཅད་བཟློག་པར་གསུངས་ཏེ། རྩ་ཤེར། གང་
གི་རྟེན་ཅིང་འབྲེལ་བར་འབྱུང་། །ཞེས་པ་ནས། སྤྲོས་བ་ཉེར་ཞི་ཞི་བསྟེན་པ། །ཞེས་
སོགས་ཀྱིས་རྟེན་འབྲེལ་སྤྲོས་པ་ཐམས་ཅད་དང་བྲལ་བ་མདོར་བསྟན་ནས། རབ་བྱེད་



དོན་བསྡུས་ཏེ་བག་ཡོད་པར་གདམས་པ། 98 ་ པ་ཁ་རག་ལ 221
ཉེར་བདུན་གྱིས་དེ་ཉིད་ལེགས་པར་གཏན་ལ་ཕབ། དོན་དེ་གོམས་པར་བྱས་པས་ལྟ་
ངན་གྱི་སྤྲོས་པ་ཐམས་ཅད་བཟློག་པར་གསུངསཔའི་ཕྱིར་རོ། ལྟ་བ་ཐམས་ཅད་སྤངས་
པའི་ཕྱིར། །དམ་པའི་ཆོས་ནི་སྟོན་མཛད་པ། །ཞེས་དང་། རབ་བྱེད་བཅོ་བརྒྱད་
པར། ལས་དང་ཉོན་མོངས་ཟད་ལས་ཐར། །ལས་དང་ཉོན་མོངས་རྣམ་རྟོགས་ལས།
དེ་དག་སྤྲོས་ལས་སྤྲོས་པ་ནི། །སྟོང་པ་ཉིད་ཀྱིས་འགག་པར་འགྱུར། །ཞེས་སྤྱིར་སྤྲོས་
པའི་མཚན་མ་ཐམས་ཅད་དང༌། ཁྱད་པར་དུ་ཁྱོད་ལྟ་བུའི་རྒོལ་ངན་གྱི་སྤྲོས་པ་གང་
ཇི་སྙེད་ཅིག་བྱུང་བ་ཐམས་ཅད་བདེན་སྟོང་མེད་དགག་ཙམ་དེ་ཉིད་ཀྱིས་བཟློག་པར་
གསུངས་སོ། འདིར་སྨྲས་པ། གོ་བོ་རྨོངས་པའི་ཡིད་མཁར་གནས་བྱས་ཏེ། །ཉེས་
བཤད་ཆུ་ཡི་གཟེགས་མ་འཐོར་བྱེད་པའི། །སྤྲོས་པའི་ཆུ་འཛིན་རང་སར་དེངས་པ་དང༌།།
མཉམ་དུ་ལེགས་བཤད་ཉིན་མོའི་དབང་ཕྱུགས་ཤར། རང་ལུགས་གཞག་པ་མི་མཁས་
པར་བསྟན་ཟིན་ཏོ། །
་་་་་་ ་། : 1:|: ཀྱི
ང ས་པ་ བ གས་
པ་ལ་ དོ ན་བསྡུས་ཏེ་བག་ཡོད་པར་གདམས་པར་བསྟན་པ། ཚོ
- : ་ ་ ་
བཞི་པ་དོན་བསྡུས་ཏེ་བག་ཡོད་པར་གདམས་པ་ནི། དེ་ཡང་རང་ཅག་དལ་འབྱོར་གྱི་
རྟེན་ནི་ཐོབ། རྒྱལ་བའི་བསྟན་པ་དང་ནི་མཇལ། བླང་དོར་གྱི་གནས་ནི་ཅུང་ཟད་ཤེས།
སྲིད་པའི་རྒྱ་མཚོ་མུ་མཐའ་བྲལ་བ་འདིའི་ནང་ནས་ཅི་ཐར་གྱི་འདུན་མ་ཞིག་ད་ལན་བསྒྲུབ་
དགོས་པའི་དུས་འདིར། སྤྱིར་ཁྱེད་དབུས་གཙང་གི་མཚན་ཉིད་པ་ད་ལྟ་ཐོས་བསམ་
གྱི་གྲྭར་ཞུགས་པ་རྣམས་ཀྱིས་གསུང་རབ་ཀྱི་དགོངས་པ་ཐེག་པ་ཆེ་ཆུང་གང་རུང་ཞིག་
གི་ལམ་ནས་བྱང་ཆུབ་གསུམ་པོ་གང་རུང་ཞིག་ཏུ་བགྲོད་པའི་ལམ་གྱི་རིམ་པ་ལ་ངེས་



དོན་བསྡུས་ཏེ་བག་ཡོད་པར་གདམས་པ། 99 11:ཆགས་པ་ ཀ་ མ་
ཤེས་གཏིང་ཚུགས་འདྲོངས་པ་རེ་བྱས། ལམ་གྱི་ཐོག་མའི་གཞི་རྩ་དོ་གལ་ཆེ་བ་རྣམས་
ལ་གོ་བ་ཕྲ་མོས་དྲངས་པའི་མྱོང་བ་ཐན་ཐུན་མ་མཐའ་རྩོལ་བཅས་ཡན་ཆད་ཙམ་རེ་
དྲངས། ཇི་ཙམ་ཤེས་པ་དེ་ཙམ་རང་གི་མྱོང་ཐོག་ཏུ་ཁེལ་བའི་ཉམས་ལེན་རེ་བྱས། ཕན་
སེམས་བཅོས་མ་ཙམ་ཚུན་ཆད་ཀྱིས་ཀྱང་གཞན་ལ་སྤེལ། ཚུལ་དེ་ལྟ་བུ་ལ་བརྟེན་ནས་
སྙིགས་མའི་དུས་འདིར་བསྟན་པ་རིན་པོ་ཆེ་རིང་དུ་གནས་པའི་སྨོན་ལམ་འདུན་པ་དྲག་
པས་བཏབ། རང་ཕྱོགས་ལ་ཁ་བལྟས་པའི་ཆོས་ཚུལ་གང་ནུས་བསྒྲུབ་པ་མ་གཏོགས་
གཞན་ཕྱོགས་ལ་ཞེ་སྡང་བའི་སྒྲོ་སྐུར་ངན་སྨྲས་ཕྱོགས་ལྷུང་གི་བསམ་སྦྱོར་ཁྱད་པར་དགེ་
འདུན་སྡེ་རིས་སུ་བཅད་པའི་ཡུལ་གང་གཉན་ལ་སྒྲོ་སྐུར་བྱེད་པ་འདི་རིང་དུ་སྤངས་ཏེ་
རང་རང་གི་གངས་རིའི་ཁྲོད་ཀྱི་ཡུལ་ལྗོངས་ཇི་ལྟར་རིགས་པ་རྣམས་སུ་བདེ་བར་གནས་
ན་ཅི་མ་རུང་སྙམ་དུ་བློའི་གཏིང་ནས་སེམས་པ་ལེགས་ནའང་སྙིགས་མའི་དུས་ཀྱི་ངང་
ཚུལ་རྣམས་མཚོ་རྡོལ་བ་ལྟར་གྱུར་ཏེ། ཐོས་བསམ་པ་རྣམས་ཀྱིས་གསུང་རབ་ཀྱི་དགོངས་
པ་མི་འཚོལ་བར་ཚིག་རྩོད་ཀྱི་ཟེ་འཐབ། སྒོམ་ཆེན་དུ་ཁས་འཆེ་བ་རྣམས་ཀྱང་རྨུ་རྟག་
གི་ལྟ་བས་གཟེངས་མཐོ། གསང་སྔགས་པ་ཕལ་ཆེར་ལག་ལེན་གྱི་ཆོ་གས་འཚོ་བ་སྒྲུབ།
གྲུབ་ཐོབ་ཏུ་གྲགས་པའི་ཕོ་རྒོད་རྣམས་འབྱུང་པོས་ཡིད་བསྒྱུར་སྣང་བ་ལ་གང་དྲན་སྤྱོད་
པའི་དུས་འདིར། ཁྱོད་གོ་བོས་ཀྱང་གླགས་རྙེད་པར་སེམས་ཏེ། རྙེད་བཀུར་ཅུང་ཟད་
འཐོབ་པའི་བསམ་པས་རྗེ་བཙུན་འཇམ་པའི་དབྱངས་དང་མི་གཉིས་པའི་རྗེ་བླ་མ་ཙོང་
ཁ་པ་ཆེན་པོ་ལ་ཁ་སླེབ་ལག་སླེབ་ཀྱིས་མཐོ་འཚམས་པ་ཆེ་ཆེར་བགྱིས་པ་དེ་དག་ལ་ཁོ་
བོས་སྙིང་བརྩེ་བ་འབའ་ཞིག་གི་བསམ་པས་ལོག་པར་རྟོག་པའི་གནས་རྣམས་རིགས་ལམ་
དཔང་དུ་བཞག་ནས་ལེགས་པར་སུན་ཕྱུང་ཞིང་རྗེ་བླ་མའི་དགོངས་པ་ཕྲ་མོ་མ་འདྲེས་
པར་གསལ་བར་བྱས་པའི་དགའ་སྟོན་གྱིས་ཡི་རང་བར་བྱས་ཟིན་གྱི། ཕྱིན་ཆད་འདི་



དོན་བསྡུས་ཏེ་བག་ཡོད་པར་གདམས་པ། 100
ལྟ་བུའི་ཡ་ང་བའི་གནས་ལ་འཇུག་པ་རིང་དུ་སྤོངས་ལ་བག་དང་ལྡན་པར་གྱིས་ཤིག་དང་།
མི་ཁོ་བོས་བྱང་ཆུབ་ཀྱི་མཆོག་ཏུ་སེམས་བསྐྱེད་དེ། རྒྱལ་བ་མ་ཕམ་པ་དང་རྗེ་བཙུན་
འཇམ་པའི་དབྱངས་ཀྱི་ཞབས་ཀྱི་པདྨོ་ཡུན་རིང་དུ་བསྟེན་པས་མཉེས་པར་བྱས་ནས་ཐོག་
མ་ཁོ་ནར་ཁྱོད་ཉིད་ཡང་དག་པའི་ལྟ་བ་ལ་དགོད་པར་བྱའོ། དེའི་ཕྱིར་ཇི་སྐད་བཤད་
པའི་དོན་རྣམས་སླར་ཡང་སྨྲས་པ། །རབ་དཀར་ཚོགས་གཉིས་ཤར་རིའི་ཅོད་པན་ནི།
འགྲོ་བློའི་གདུང་བ་འཕྲོག་སླད་མཁའ་ལ་འཛེགས། །ལེགས་བཤད་འོད་སྟོང་ལྷུང་བས་
འཛིན་མའི་དཔལ། །ཐུབ་དབང་སྨྲ་བའི་ཉི་མ་ལྷམ་མེར་གསལ། །ཆོས་ཀྱི་རྒྱལ་པོ་
གང་གི་བཀའ་ཡི་ཁུར། །མི་ཟད་རབ་ཏུ་ལྕི་བས་ཕྲག་པ་ཡི། །བསྟན་པ་འཕྲོག་པའི་
ངལ་བ་ལྷུར་ལེན་པ། །འཛམ་གླིང་འདི་ན་སྡེ་པ་རྣམ་བཞིར་གྲགས། །དེ་དག་འདྲེན་
པ་ཉིད་ཀྱི་གསུང་གི་མཛོད། །མ་ཉམས་འཛིན་པའི་གནས་སུ་བཀའ་སྩལ་ཕྱིར། །ལུགས་
དེ་དག་དང་མི་མཐུན་གང་ཡིན་པ། །བདེ་གཤེགས་གྲུབ་མཐའི་ཁོངས་སུ་གཏོགས་པ་
མིན། །ཐུབ་བསྟན་རིན་ཆེན་འབྱུང་བའི་སྒོ་གཅིག་པུ། །འཕགས་ཡུལ་མཁས་རྣམས་
རྣམ་བཞིའི་གྲུབ་མཐའ་དང་། །མི་མཐུན་གང་ཡིན་རྩ་ལྟར་འདོར་བྱེད་ཀྱི། །ཐར་འདོད་
འཇུག་པའི་ངོགས་སུ་བསྟེན་པ་མིན། །དེ་ལྟ་མོད་ཀྱི་དཀར་པོའི་ས་འཛིན་གྱིས། །ཁོར་
ཡུག་ཁྱབ་ཀྱང་ཡིད་ལ་མུན་པ་ཡིས། །ཆེས་ཆེར་སྦགས་པ་མི་ཟད་བོད་ཀྱི་ཡུལ། །ལྔ་
པའི་གྲུབ་མཐའ་ཁོ་ན་གཅེས་པར་འཛིན། །དོན་དམ་རྫས་ཡོད་ཆ་དང་བྲལ་བ་ལ། །ཀུན་
རྫོབ་རྒྱུན་དང་ཆ་བཅས་བཏགས་ཡོད་འཇོག །ལས་དང་འབྲས་བུའི་འབྲེལ་བའང་དེ་
ལ་འདོད། །འདི་ནི་བྱེ་བྲག་སྨྲ་བའི་གྲུབ་པའི་མཐའ། །རང་མཚན་དམ་པའི་དོན་གྱི་
སྡོད་ལུགས་ཏེ། །སྤྱི་མཚན་ཀུན་རྫོབ་རྟོག་པའི་སྣང་བ་ཙམ། །ཀུན་རྫོབ་ཞུགས་པས་
དམ་པའི་དོན་ཐོབ་པ། །འདི་ནི་མདོ་སྡེ་པ་ཡི་གྲུབ་པའི་མཐའ། །ཡུལ་ཤེས་གཟུང་འཛིན་



དོན་བསྡུས་ཏེ་བག་ཡོད་པར་གདམས་པ། 101
བྲལ་བ་དོན་དམ་སྟེ། །འཛིན་པའི་བདག་ཉིད་ཡུལ་སྣང་ཀུན་རྫོབ་ཙམ། །སྣང་ཡང་
དོན་གྱིས་སྟོང་པ་ཟུང་འཇུག་སྟེ། །འདི་ནི་སེམས་ཙམ་པ་ཡི་གྲུབ་པའི་མཐའ། །ཆོས་
ཀུན་གདོད་ནས་དག་པ་དོན་དམ་སྟེ། །མ་བཏགས་བློ་ལ་སྣང་བ་ཀུན་རྫོབ་ཙམ། །སྣངསྟོང་
ཚོགས་པ་ཟུང་འཇུག་ཅེས་བྱ་སྟེ། །འདི་ནི་བཞི་པ་དབུ་མ་པ་ཡི་ལུགས། །འཕགས་
ཡུལ་མཁས་ལ་གྲགས་པའི་གྲུབ་མཐའ་བཞི། །རང་རང་གཞུང་ལས་འབྱུང་བ་དེ་ཉིད་
དེ། །ལུང་མེད་རིགས་བྲལ་ལྔ་པའི་གྲུབ་མཐའ་ནི། །བོད་སྒོམ་བླུན་པོའི་འདོད་པས་
འདི་ལྟར་བཏགས། །ཁ་ཅིག་ཀུན་རྫོབ་རང་རང་ངོ་བོས་སྟོང་། །དམ་པའི་དོན་ནི་གཅིག་
པུ་བདེན་པར་གྲུབ། །དེ་ཉིད་དྲི་མ་སྤངས་པའི་ཆོས་ཀྱི་སྐུ། །འགྲོ་བ་ཡོངས་ལ་ཁྱབ་
པའི་ཁམས་ཡིན་ལོ། །ཀུན་རྫོབ་རང་ཉིད་སྟོང་པས་ཆད་པ་སྟོང༌། །དོན་དམ་བདེན་
པ་གྲུབ་པས་གཉིས་ཀའང་ཡིན། །ཅིག་ཅར་མཐའ་གཉིས་ལྷུང་བའི་དབུ་མ་པ། །ཁྱོད་
ནི་སྔོན་མེད་གྲུབ་མཐའ་ལྔ་པ་ཡིན། །ལ་ལ་ཆུ་ནང་ལྷུང་བའི་ཟླ་བ་དང་། །མཁའ་ལ་
འཛེགས་པའི་རི་བོང་འཛིན་པ་གཉིས། །འཁྲུལ་ངོར་ཡོད་པས་མེད་པ་མ་ཡིན་ཞིང་།
དཔྱད་ཚེ་མེད་པས་ཡོད་པའང་མ་ཡིན་ཞེས། །འཇིག་རྟེན་གྲགས་པའི་ཀུན་རྫོབ་བརླག་
པ་ལ། །ངོ་ཚ་བོར་ཏེ་དམ་པའི་དོན་དུ་རློམ། །དོན་དམ་སྤྲོས་བྲལ་ཇི་ཙམ་སྨྲས་ན་ཡང་།
རྒྱུ་འབྲས་ཀུན་རྫོབ་འཇོག་ཚུལ་མ་ཤེས་ན། །སྟོབས་ཆེན་ཆད་མཐར་ལྷུང་བའི་དབུ་
མ་པ། །ཁྱོད་ནི་སྔོན་མེད་གྲུབ་མཐའ་ལྔ་པ་ཡིན། །གསུང་རབ་དགོངས་འགྲེལ་བཅས་
པ་མཐའ་དག་གི །ཚིག་ལ་མ་བརྟགས་དོན་ལ་མ་དཔྱད་པར། །རྒན་པོ་གཅིག་ནས་
གཅིག་ཏུ་བརྒྱུད་པ་ཡི། །ཟབ་མོའི་དོན་ལ་གླེང་བ་འདི་སྐད་ཐོས། །སྣང་སྲིད་འཁོར་
འདས་སྣོད་བཅུད་ཆོས་རྣམས་ཀུན། །ཐམས་ཅད་སེམས་ལས་གཞན་པ་མ་མཆིས་ཕྱིར།
སྣང་བ་སེམས་སུ་ཐག་ཆོད་དེ་ནས་ནི། །སེམས་ཀྱི་བདག་ཉིད་རང་བཞིན་འོད་གསལ་



དོན་བསྡུས་ཏེ་བག་ཡོད་པར་གདམས་པ། 102
བ། །འཛིན་པ་དང་བྲལ་གསལ་ལ་ངོས་བཟུང་མེད། །མ་བཅོས་ལྷུན་གྲུབ་གཉུག་མའི་
ངོ་བོ་དེ། །དམ་པའི་དོན་གྱི་གནས་ལུགས་གཅིག་པུ་སྟེ། ། སྣང་སྟོང་ཚོགས་པའི་ཟུང་
འཇུག་ཡིན་ནོ་ལོ། །རྣམ་ཤེས་ཕུང་པོ་འདུས་བྱས་བསླུ་བའི་ཆོས། །བཅོས་མིན་འདོད་
པ་བླུན་པོའི་རང་བཟོ་སྟེ། །མ་སྐྱེསའབྲས་བུ་འདོད་པའི་དབུ་མ་པ། །ཁྱོད་ནི་སྔོན་མེད་
གྲུབ་མཐའ་ལྔ་པ་ཡིན། །འཛིན་པ་དང་བྲལ་གཉུག་མའི་ངོ་བོ་དེ། །རང་ཉིད་གསལ་
ཞིང་ཡུལ་གཞན་མི་སྣང་། །མདོ་སེམས་གྲུབ་པའི་མཐའ་ལ་གྲགས་པ་ཡི། །རང་རིག་
འཛིན་རྣམ་ཉིད་ལས་འོས་ཅི་ཡོད། །ཡང་ན་སེམས་ཀྱི་ངོ་བོ་ཕྱག་རྒྱ་ཆེ། །ཡང་དག་
རྫོགས་སངས་རྒྱས་ལའང་མངའ་བའི་ཕྱིར། །ཤེས་བྱའི་རྣམ་པ་ཅི་ཡང་མི་འཆར་བའི།
རྣམ་ཀུན་མཁྱེན་པའི་ཡེ་ཤེས་དེང་ནས་གྲུབ། །འཛིན་པ་དང་བྲལ་མཁའ་ལྟར་ངོས་བཟུང་
མེད། །རྣམ་འགྱུར་སྣ་ཚོགས་ཆོས་ཀྱི་སྟོང་པ་ཡི། །རིག་པའི་ངོ་བོ་རྒྱུན་ཆད་མེད་པ་
ནི། །ཐར་པ་ཡིན་ཞེས་སེར་སྐྱ་པ་ཡི་ལུགས། །འདི་དག་འདི་ལྟའི་ཉེས་པས་གོས་ན་
ཡང་། །ད་དུང་འདི་ཉིད་ཡིན་གྱི་གཞན་མིན་ཞེས། །རང་གིས་རང་ཉིད་འཚོང་བའི་
དོན་མཐུན་པ། །མཁས་ལ་མཁས་པར་གྲགས་པ་མིན་ན་རུང༌། །རྒྱ་ཆེན་གསུང་རབ་
རྒྱ་མཚོ་མ་མཐོང་ཞིང་། །ཡང་དག་རིགས་པའི་ལམ་སྲང་མ་འགྲིམས་པར། །དགོངས་
དོན་ནོར་བུའི་བརྟག་དཔྱད་སྨྲ་འདོད་པའི། །བློ་གྲོས་རྩིང་པོ་ཁྱོད་ཀྱིས་འདི་སྐད་སྨྲས།
འཛིན་པའི་སྤྲོས་པ་ཐམས་ཅད་བཀག་པ་ཡི། ། སྤྲོས་བྲལ་མེད་དགག་ཡིན་པ་མ་ཤེས་
པར། །མེད་དགག་དམ་པའི་དོན་དུ་མི་རུང་ཞེས། །མཐའ་བཞིའི་སྤྲོས་བྲལ་དམ་པའི་
དོན་དུ་སྨྲས། །སོ་སོ་སྐྱེ་བོ་ཐོས་དང་བསམ་པ་ཡིས། །མཐའ་གཞིའི་སྤྲོས་བྲལ་ནམ་
ཡང་མ་རྟོགས་པར། །མཉམ་པར་གཞག་པའི་འཕགས་པ་ཁོ་ན་ཡིས། །སྐད་ཅིག་གཅིག་
ལའང་མངོན་སུམ་འགྱུར་ཞེས་སྒྲོག །བདེན་འཛིན་མིན་པའི་ཆོས་ཀྱི་བདག་འཛིན་དང་།



དོན་བསྡུས་ཏེ་བག་ཡོད་པར་གདམས་པ། 103
བདག་མེད་མིན་པའི་མཐའ་བཞིའི་སྤྲོས་བྲལ་དང་། །ཐོས་བསམ་མེད་ཕྱིར་བསྒོམ་
བྱུང་ཤེས་རབ་སོགས། །ཁྱོད་མིན་མཁས་པ་གཞན་གྱིས་ཇི་ལྟར་ཤེས། །རྒྱལ་
བའི་ཡབ་གཅིག་རྗེ་བཙུན་འཇམ་པའི་དབྱངས། །དུས་མཐར་ངུར་སྨྲིག་འཛིན་
པ་ལྷུར་བླངས་ཏེ། །ཡང་དག་ལྟ་བའི་མཆོད་སྦྱིན་མཛད་པ་ན། ། སྐལ་ངན་ཁྱོད་
ཀྱི་བློ་མིག་མུན་པས་བསྒྲིབས། །ལུས་ཀྱི་རྣམ་འགྱུར་ངག་གི་ང་རོ་དང༌། །ཡིད་
ཀྱི་བསམ་པས་ལོག་པར་བསྒྲུབས་པ་ཡི། །དམ་པ་སྨད་པའི་ལས་ལ་ཞུགས་ནས་
ནི། །ད་ནི་ཁྱོད་ཀྱི་འགྲོ་བ་ཇི་ལྟར་འགྱུར། །ཚེ་འདིའི་རྙེ ད་དང་བཀུར་སྟི་དོན་
ཆུང་ཞིང༌། །ལུས་སྲོག་མྱུར་དུ་འཇིག་པའི་ངང་ཚུལ་སོམས། །མི་བཟད་ལས་
ལ་ཕྱིན་ཆད་མི་འཇུག་པའི། །བག་ཡོད་གོ་ཆ་སྟུག་པོ་བགོས་ན་ལེགས། །ཁོ་
བོས་བྱང་ཆུབ་མཆོག་ཏུ་སེམས་བསྐྱེད་ནས། །འཇམ་པའི་དབྱངས་དང་མི་ཕམ་
ཆོས་རྗེ་ཡི། །ཞབས་པད་རིང་དུ་བསྟེན་ལ་ཁྱོད་ལྟ་བུའི། །དམན་པ་རྣམས་ལ་
ལྷག་པར་བརྩེ་བར་བྱ། །མང་ཐོས་མཁའ་ལ་རྣམ་པར་དཔྱད་པའི་བློ་ཡི་ཟེར་
འགྱེད་ཤེས་བྱའི་གནས་ཀུན་མངོན་པར་གསལ་བའི་བློ་མིག་ཅན། གཞུང་ལུགས་
ངན་པའི་མུན་པ་མཐའ་དག་མྱུར་བར་འཇིག་བྱེད་བློ་བཟང་བློ་ཡི་པདྨོ་རྒྱས་པ་
འཛུམ་པའི་གཉེན། ལུང་རིགས་མགྱོགས་འགྲོའི་ཤུགས་ཀྱིས་བགྲོད་པས་སྤོབས་
པ་མི་ཟད་སྨྲ་བའི་དཀྱིལ་འཁོར་ཤེས་བྱའི་མཁའ་ལ་ཆེར་འཕགས་པ། དཔལ་
ལྡན་འཇམ་དབྱངས་དགའ་བའི་བློ་གྲོས་ས་གསུམ་འགྲོ་ན་ལྷམ་མེར་གསལ་བ་སྨྲ་
བའི་ཉི་མ་གཅིག་པུ་ཡིན། །ཞེས་ལྟ་བ་ངན་རྣམ་པར་སུན་འབྱིན་པ་གནམ་ལྕགས་
ཀྱི་འཁོར་ལོ་ཞེས་བྱ་བ་བསྒྲུབ་པ་དང་སུན་འབྱིན་གྱི་རྣམ་གྲངས་ཆེས་ཆེར་མང་
དུ་བགྱིས་པ་འདི་ནི། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པ་ཆེན་པོའི་ལུགས་སྲོལ་



104
དོན་བསྡུས་ཏེ་བག་ཡོད་པར་གདམས་པ།
ཐུན་མོང་མ་ཡིན་པ་གསུང་སྒྲོས་ཆེན་མོ་རྣམས་སུ་རྒྱས་པར་བཀའ་སྩལ་པ་དག་
ལས་ཐལ་འགྱུར་གྱི་ལུགས་འགྲེལ་ཚུལ་སྤྱི་དང་ཁྱད་པར་དུ་ལྟ་བའི་གནད་ཀྱི་
འགངས་ཁོག་མང་པོ་ཞིག་ལ་རང་ཉིད་བློ་ཡུལ་དུ་མ་ཤོང་བ་རྒྱུ་མཚན་དུ་བྱས་
ཏེ། གོ་བོའི་སྟོན་པ་བསོད་ནམས་སེང་གེ་ཞེས་བྱ་བས་ལུང་རིགས་ཀྱི་དཔྱད་པས་
སུན་འབྱིན་པའི་ལུགས་སུ་བྱས་ནས་ཡི་གེའི་ཁུར་ཤིན་ཏུ་ཆེ་བ་ཞིག་བགྱིས་པ་ལས་
ཧ་ཅང་མི་འཚམ་པའི་གནས་འདི་ལྟ་བུ་ལ་ཚར་བཅད་ཀྱི་བརྒལ་ལན་ཅུང་ཟད་
བགྱིད་དགོས་སོ་ཞེས་རྒྱང་རིང་པོ་ནས་ནན་གྱིས་བསྐུལ་བའི་ངོ་མ་བཟློག་སྟེ། རྗེ་
བླ་མ་ཡབ་སྲས་ཀྱི་བཀའ་དྲིན་ལས་སྡེ་སྣོད་གསུམ་དང་རྒྱུད་སྡེ་བཞིའི་གནད་ལ་
གཞན་དུ་མི་འཕྱུག་པའི་གཟེར་ཐེབས་པ་མང་དུ་ཐོས་པའི་བཙུན་པ་འཇམ་དབྱངས་
དགའ་བའི་བློ་གྲོས་ཀྱིས་གསེར་འཕྱང་ཞེས་བྱ་བ་མེ་མོ་བྱའི་ལོ་གྲོ་བཞིན་ཟླ་བའི་
དཀར་ཕྱོགས་ལ་དཔལ་ལྡན་འབྲས་སྤུངས་ཀྱི་གཙུག་ལག་ཁང་ཆེན་པོར་བཀོད་
པ་འདིས་ཀྱང་ལྟ་ངན་གྱི་མུན་པ་ཐམས་ཅད་དུས་གཅིག་ཏུ་སེལ་ནུས་པར་གྱུར་
ཅིག། །ཤིང་སྤྲེལ་ལོར་པར་ཁང་ཆེན་མོར་གསར་བསྐྲུན་གྱིས་བཞུགས།
ལ་ དང་
། མར ར ད ན
ང་།
ད་



105
༄༅། །ཟབ་མོ་སྟོང་པ་ཉིད་ཀྱི་ལྟ་བ་ལ་ལོག་རྟོག་འགོག་པར་བྱེད་པའི་
བསྟན་བཅོས་ལྟ་བ་ངན་པའི་མུན་སེལ་ལས་གོ་ལན་ཞེས་བྱ་བའི་བསྟན་བཅོས་
ཀྱི་མཛད་པ་པོ་རྗེ་བཙུན་ཆོས་ཀྱི་རྒྱལ་མཚན་གྱི་མཛད་རྣམ་
དེ་ཡི་དག་པས་ སྙི ང་བསྡུས་བཞུགས་སོ། །
༄༅། །སེ་ར་རྗེ་བཙུན་པ་ཆོས་ཀྱི་རྒྱལ་མཚན་ནི་ཉང་སྟོད་ཕྱུགས་པོ་གཞུང་སྨིན་དྲུག་ཁྱུང་
རྩེ་ཞེས་རབ་བྱུང་བརྒྱད་པ་ས་གླང་སྤྱི་ལོ་ ༡༤༦༩ ལོར་འཁྲུངས། དགུང་ལོ་དྲུག་ལ་རྒྱལ་
བ་དགེ་འདུན་གྲུབ་ཆབ་ཚན་དུ་ཕེབས་སྐབས་འཁེལ་གྱིས་གདན་དྲངས་ཏེ་གྲུབ་རྒྱལ་ལུགས་ཀྱི་
ཚེ་དབང་ཞུ་གནང་མཛད། དགུང་ལོ་བདུན་ལ་གནས་རྙིང་ཆོས་རྗེ་ཀུན་དགའ་བདེ་ལེགས་
རིན་ཆེན་གྱི་དྲུང་དུ་དགེ་བསྙེན་གྱི་སྡོམ་པ་བཞེས། མཚན་ཆོས་ཀྱི་རྒྱལ་མཚན་ཞེས་གསོལ།
དེའི་དྲུང་ནས་ཟབ་ཆོས་མང་དུ་གསན། སྨིན་དྲུག་ཁྱུང་རྩེར་བཞུགས་ནས་དཀའ་ཆེན་བཞིའི་
རྩ་གཞུང༌། རྩ་འཇུག་གཉིས་མདོསྡུད་པ། ལམ་སྒྲོན་སོགས་ཐུགས་འཛིན་གནང་ནས་ལོ་ལྔ་
རིང་བཞུགས། དགུང་ལོ་བཅུ་གསུམ་ལ་བཀྲིས་ལྷུན་པོར་གསན་སྦྱོང་ལ་ཕེབས་ནས་པཎ་ཆེན་
ལུང་རིགས་རྒྱ་མཚོ་དང་མཇལ། ཀུན་མཁྱེན་ཆོས་འབྱོར་དཔལ་བཟང་དགེ་རྒན་དུ་བསྟེན་
ནས་གཞུང་ཆེན་བཀའ་པོད་ལྔར་གསན་སྦྱོང་མཛད། བཀྲིས་ལྷུན་པོའི་ཁྲི་ཐོག་པཎ་ཆེན་ཡེ་
ཤེས་བརྩེ་མོའི་དྲུང་ནས་ཆོས་བཀའ་མང་དུ་གསན། གུང་ལོ་ཉེར་གསུམ་པ་བཀྲིས་ལྷུན་པོའི་
དགེ་སྐོས་མཛད། དེའི་སྐབས་གྲྭ་སྐོར་མཛད། དགུང་ལོ་ཉེར་བཞི་ལ་དབུས་སུ་ཕེབས་ནས་
སེ་རར་ཆོས་རྗེ་དོན་ཡོད་དཔལ་ལྡན་དང་མཇལ། དེ་ནས་གཉལ་སྟོན་དཔལ་འབྱོར་ལྷུན་གྲུབ་
དྲུང་ནས་གཞུང་ཆེན་མང་པོའི་མན་ངག་ཞུས། རྗེ་ཤེས་རབ་བཟང་པོའི་དྲུང་ནས་བསྙེན་རྫོགས་
བསྒྲུབས། དགུང་ལོ་ཞེ་གསུམ་ལ་མཁས་གྲུབ་དོན་ཡོད་དཔལ་ལྡན་གྱི་སྐུ་ཚབ་ཏུ་བྱེས་མཁས་
སྙན་གྲྭ་ཚང་གི་མཁན་པོ་མཛད། (༡༥༤༤)ལ་གཤེགས། གསུང་པོད་བདུན་མཛད།



རྗེ་བཙུན་པའི་གོ་ལན།
106
༄༅། །ཟབ་མོ་སྟོང་པ་ཉིད་ཀྱི་ལྟ་བ་ལ་ལོག་རྟོག་འགོག་པར་བྱེད་པའི་
བསྟན་བཅོས་ལྟ་བ་ངན་པའི་མུན་སེལ་ཞེས་བྱ་བ་ལས་བཤེས་གཉེན་
1:| གོ་བོ་རབ་འབྱམས་པའི་རྩོད་ལན་བཞུགས་སོ།
འཇམ་དབྱངས་མིའི་རྣམ་རོལ་༧སེ་ར་རྗེ་བཙུན་པ་ཆོས་ཀྱི་རྒྱལ་མཚན།
༄༅། །ན་མོ་གུ་རུ་མཉྫ་གྷོ་ཥཱ་ཡ། འདིར་ཟབ་མོ་སྟོང་པ་ཉིད་ཀྱི་ལྟ་བ་ལོག་རྟོག་འགོག་
པར་བྱེད་པའི་བསྟན་བཅོས་ལྟ་ངན་མུན་སེལ་ཞེས་བྱ་བ། རྗེ་བཙུན་འཇམ་པའི་དབྱངས་
ཀྱི་སྲས་ཀྱི་ཐུ་བོ་ཤར་ཙོང་ཁ་པ་བློ་བཟང་གྲགས་པ་ཡབ་སྲས་ཀྱི་ཞབས་ཀྱི་པདྨོ་ལ་གུས་
པ་ཆེན་པོས་ཕྱག་འཚལ་ལོ། །གང་གི་རྟེན་འབྱུང་ཆོས་རྣམས་སྟོང་པ་ཞེས། །འཇིགས་
མེད་སེངྒེའི་སྒྲ་ཆེན་རབ་བསྒྲགས་པས། །ཕྱི་ནང་དངོས་སྨྲའི་གཉིས་འཐུང་མ་ལུས་པ།
སྐྲག་མཛད་ཤཱཀྱ་སེངྒེ་རྒྱལ་གྱུར་ཅིག །ཐུབ་པའི་གསུང་གི་གཅེས་མཛོད་ཤེར་ཕྱིན་དོན།
ཆད་སྟོང་ལོག་པའི་ལམ་དུ་མི་འགྲེལ་པར། །མཐའ་བྲལ་དབུ་མ་ཆེན་པོར་ལེགས་བཀྲལ་
ནས། །ཐུབ་བསྟན་གསལ་མཛད་ཀླུ་སྒྲུབ་ཞབས་ལ་འདུད། །ཀླུ་སྒྲུབ་ཡབ་སྲས་གཞུང་
ལུགས་ཀུནྡའི་ཚལ། །གང་བློའི་འོད་ཟེར་ཁོང་ནས་ཁ་འབྱེད་ཅིང་། །ལོག་སྨྲའི་རྒྱུ་
སྐར་མཐའ་དག་ཟིལ་གནོན་པ། །དཔལ་ལྡན་ཟླ་བ་གྲགས་པའི་ཞབས་ལ་འདུད། །ཕྱོགས་
འདིར་ཀླུ་སྒྲུབ་ཡབ་སྲས་དགོངས་པའི་དོན། །ཇི་བཞིན་གསལ་ཕྱིར་རྗེ་བཙུན་མཁྱེན་
པའི་གཏེར། །ངུར་སྨྲིག་འཛིན་པའི་གར་གྱིས་རྣམ་རོལ་བ། །རྗེ་བཙུན་ཙོང་ཁ་པ་ལ་
གུས་ཕྱག་འཚལ། །ཞེས་མཆོད་པར་བརྗོད་ནས། །རྩོམ་པར་དམ་བཅའ་བ་ནི། །སྨྲ་
བའི་ཉི་མ་བློ་བཟང་གྲགས་པ་ཡི། །འཕྲིན་ལས་འོད་ཟེར་རྒྱས་པ་མ་བཟོད་པར། །ཕྲག་
དོག་མུན་པའི་ཁུང་བུར་རབ་ཞུགས་ནས། །ལྟ་ངན་སྣ་ཚོགས་སྒྲོག་པའི་བཤེས་གཉེན་



107
རྗེ་བཙུན་པའི་གོ་ལན།
འགའ། །རྒྱལ་བ་གཉིས་པ་འགོག་པའི་ཟོལ་སྦྱོར་གྱིས། །ཀླུ་སྒྲུབ་ཡབ་སྲས་མ་ལུས་
སུན་འབྱིན་པ། །དེ་དག་མཁས་པའི་མདུན་སར་གཞོམ་སླད་དུ། །བརྒལ་ལན་ལྟ་ངན་
མུན་སེལ་འདིར་བཤད་བྱ།
དེ་ལ་འདིར་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཞེས་འཇིག་རྟེན་གསུམ་ན་སྙན་པའི་
བ་དན་གཡོ་བ་དེ་ཉིད་ཀྱིས། གངས་རིའི་ཁྲོད་འདིར་རྒྱལ་བའི་གསུང་རབ་སྤྱི་དང༌། ཁྱད་
པར་དུ་འཕགས་མཆོག་ཀླུ་སྒྲུབ་ཡབ་སྲས་ཀྱི་མདོ་སྔགས་ཀྱི་གཞུང་ལུགས་རྣམས་ཀྱི་
དགོངས་པ་ཤིང་རྟ་ཆེན་པོ་རྣམས་ཀྱི་བཞེད་པ་ཇི་ལྟ་བ་བཞིན་དུ་གཟིགས་ཏེ། སྔོན་མེད་
པའི་ལེགས་པར་བཤད་པའི་གཎྜིའི་སྒྲ་ཆེན་པོ་ཕྱོགས་ཀུན་ཏུ་བསྒྲགས་པ་ནི་དུག་སྦྲུལ་གྱིས་
གླ་རྩིའི་དྲི་ཚོར་བ་བཞིན་དུ། རང་དང་མ་མཐུན་པ་རྒྱུ་མཚན་དུ་བྱས་ཏེ། དོན་ཟབ་
མོ་ཕྱོགས་ཙམ་ཡང་མ་གོ་བཞིན་དུ། མཁས་པའི་ལེགས་བཤད་ལ་སྐུར་བ་འདེབས་པའི་
ཚིག་ངན་གྱི་དུག་མདའ་འཕེན་པར་བྱེད་པ་དུ་མ་ཞིག་མཐོང་ཞིང་། ཁྱད་པར་དུ་བཤེས་
གཉེན་ཆེན་པོ་ཤཱཀྱ་མཆོག་ལྡན་པ་དང་། གོ་བོ་རབ་འབྱམས་པ་བསོད་ནམས་སེངྒེ་རྣམ་
གཉིས་ཀྱིས། རྗེ་ཙོང་ཁ་པ་ཡབ་སྲས་འགོག་པའི་ཡི་གེ་མང་དུ་བརྩམས་འདུག་པ་རྣམས་
ལ་ལེགས་པར་བརྟགས་པ་ན། ཕྱོགས་སྔ་མ་ཞིབ་དུ་ཡེ་མ་གོ་བར་སུན་འབྱིན་ལྟར་སྣང་
འབའ་ཞིག་བརྗོད་པས། མཁས་པ་རྣམས་མགུ་བ་སྐྱེད་པའི་དགག་གཞག་ཏུ་གཏན་མི་
འདུག་ཅིང་། ཁྱད་པར་དུ་རྗེ་བཙུན་ཙོང་ཁ་པ་ལ་སྐུར་བ་གཙོ་བོར་འདེབས་པའི་ཕྲག་
དོག་གི་རྩོད་ཡིག་ཏུ་འདུག་པ། འདིའི་ཅན་གྱི་རྩོད་ཡིག་ལ་ལན་མ་བཏབ་ན། བློ་དམན་
མང་པོ་ཞིག་འདི་ལྟ་བུའི་སྐུར་འདེབས་ཀྱི་རྩོད་ཡིག་ལ་ཡང་ལན་མི་འབྱུང་བ། དགག་
པ་ཞུགས་ཡོད་པ་ཡིན་ནམ་སྙམ་དུ་ལོག་རྟོག་སྐྱེ་བའི་དགག་བྱ་འདུག་པས། ཁོ་བོས་
རིགས་ལམ་དཔང་དུ་བཞག་སྟེ་ལན་གདབ་པར་བྱའི། ཐུགས་གཟུ་བོར་ཞོག་ལེགས་



108
རྗེ་བཙུན་པའི་གོ་ལན།
པར་ཐུགས་རྟོག་ཆུག་ཅིག དེས་ན་འདི་ལ་གསུམ། ཆེན་པོ་ཤཱཀ་མཆོག་པའི་རྩོད་ལན་
བཤད་པ་དང་། གོ་བོ་རབ་འབྱམས་པའི་རྩོད་ལན་བཤད་པ་དང་། དེ་དག་གི་དོན་
བསྡུས་ཏེ་ཕྱིན་ཆད་བག་ཡོད་པར་གདམས་པའོ། ། ག |
ན་མ་མ་ཀུ་ལ་ཁའོ་ན་དེ་ཚོད་དམ ། ག་པ། ང་
༈ ཐུབ་བསྟན་གངས་རིའི་སྤོ་ལ་གནས་བཅས་ནས། །སྟོང་ཉིད་ཟབ་མོའི་གད་རྒྱངས་
ཆེར་བསྒྲགས་པས། །ལོག་སྨྲའི་གཉིས་འཐུང་ཀླད་པ་འགེམས་མཛད་པ། །བློ་བཟང་
གདོང་ལྔའི་དབང་པོ་རྟག་པར་རྒྱལ། །གང་དག་རིགས་ལམ་ཕྲ་མོ་མི་ཤེས་ཤིང་། །ཀླུ་
སྒྲུབ་གསུང་གི་མན་ངག་མི་ལྡན་པར། །ཕོ་སྒྲོབ་ཧམ་པའི་གཏམ་གྱི་སྦྱོར་བ་ཡིས། །རྒྱལ་
བ་གཉིས་པའི་ལུགས་བཟང་འགོག་བྱེད་པ། །དེ་དག་བདེན་ནམ་འོན་ཏེ་གཞན་ཡིན་
ཞེས། །གཟུར་གནས་མཁས་པའི་ཚོགས་རྣམས་དཔང་བཞུགས་ནས། །རིགས་པའི་
ལམ་དང་མཐུན་པར་ལན་སྦྱིན་གྱི། །ཕྱོགས་ལྷུང་སྤངས་ཏེ་རྩེ་གཅིག་གུས་པས་ཉོན།
འདིར་གཉིས་པ་གོ་བོ་རབ་འབྱམས་པའི་རྩོད་ལན་བཤད་པ་ནི། དེ་ཡང་གོ་བོ་རབ་
འབྱམས་པ་བསོད་ནམས་སེང་གེ་བས་དབུ་མ་འཇུག་པའི་དཀའ་འགྲེལ་ཞེས་པའི་ཡིག་
ཆ་བརྩམས་ནས། རྗེ་རྩོང་ཁ་པ་ལ་སྐུར་བ་དཔག་ཏུ་མེད་པ་བཏབ་ཅིང༌། ཊིཀ་ཆེན་
དགོངས་པ་རབ་གསལ་གྱི་གསུང་ཕལ་ཆེ་བ་དྲངས་ནས་དགག་པ་ལྟར་སྣང་མང་དུ་བཏང་།
རང་ཉིད་ཀྱི་གྲུབ་མཐའ་ནང་འགལ་གྱི་ཕུང་པོ་འབའ་ཞིག་ལབས་འདུག་པ་འདི། མཁས་
པའི་དགག་གཞག་གི་ཡུལ་དུ་མི་འདུག་ཀྱང་། སྤྱིར་ཟབ་མོ་སྟོང་པ་ཉིད་ཀྱི་ལྟ་བ་རྣམ་
པར་དག་པ་རྟོགས་དཀའ་ཞིང་། རྟོགས་ན་དོན་ཆེ་བ་དང༌། ཁྱད་པར་གངས་རིའི་
ཁྲོད་འདིར་སློབ་དཔོན་ཆེན་པོ་ཀ་མ་ལ་ཤི་ལས་ཧཱ་ཤང་ཕབ་པར་བྱས་པའི་ཚེ། ཆོས་
གྲྭ་དེར་ཧ་ཤང་གི་ལྷམ་ལུས་པའི་རྟེན་འབྲེལ་གྱིས་ད་དུང་ཧ་ཤང་གི་ལྟ་བ་འཛིན་པ་མང་



109
རྗེ་བཙུན་པའི་གོ་ལན།
དུ་སྣང་བ་དང་། ད་ལྟ་བའི་སྙིགས་མ་ལྷག་པར་བདོ་བའི་དབང་གིས་སྐྱེ་བོ་བློ་གྲོས་དམན་
པ་མང་པོ་ཞིག་འདི་ལྟ་བུའི་བསྟན་བཅོས་ལ་ཡང་ཐོས་བསམ་བྱས་ཏེ། འཕགས་མཆོག་
ཀླུ་སྒྲུབ་ཡབ་སྲས་དང་། དཔལ་ལྡན་ཟླ་བའི་ལུགས་ལས་ཕྱི་རོལ་ཏུ་གྱུར་པའི་རྟག་ཆད་
ཀྱི་ལྟ་བ་ལ་ཡང་དག་པའི་ལམ་དུ་འཛིན་པའི་ལོག་རྟོག་བཟློག་པའི་ཕྱིར་དུ། ལན་ཅུང་
ཟད་བཤད་པར་བྱའོ། དེ་ལ་ཁྱེད་ཀྱིས། ཉན་ཐོས་སངས་རྒྱས་འབྲིང་རྣམས་ཐུབ་དབང་
སྐྱེས། །ཞེས་པའི་ཉན་ཐོས་ཀྱི་སྒྲ་བཤད་ཀྱི་སྐབས་སུ། ཊིཀ་ཆེན་དགོངས་པ་རབ་གསལ་
གྱི་ཚིག་ཐོག་མར་བཀོད་ནས་དེ་དགག་པ་བྱས་འདུག་པ་ནི་འདི་ལྟར། མཁས་པ་ཁ་ཅིག་
སྒྲ་བཤད་འདི་གཟུགས་མེད་ཁམས་ཀྱི་ཉན་ཐོས་སོགས་འགའ་ཞིག་ལ་མེད་ཀྱང་སྐྱོན་
མེད་དེ། དཔེར་ན་སྐམ་ལ་སྐྱེས་པའི་པདྨ་ལ་མཚོ་སྐྱེས་ཀྱི་སྒྲ་དངོས་མིང་དུ་འཇུག་པ་
བཞིན་ནོ། །ཞེས་བཤད་པ་མི་འཐད་དེ། གཟུགས་མེད་ཀྱི་རྟེན་ཅན་གྱི་ཉན་ཐོས་རྣམས་
ཡིན་ན་སྔར་འདོད་པའི་རྟེན་ལ་མཐོང་ལམ་ཐོབ་པས་ཁྱབ་ལ། མཐོང་ལམ་དེ་ཡང་དག་
པའི་གདམས་ངག་ཉན་པའི་འབྲས་བུ་ཡིན་པས་དེ་ཐོབ་པའི་ཚེ། དེ་གཞན་ལ་ཐོས་པའི་
ཚིག་འདུལ་བ་ལུང་ལས་མང་དུ་གསུངས་པའི་ཕྱིར། གཞན་དུ་ན་ཉན་ཐོས་དགྲ་བཅོམ་
འགྲོ་འཆག་ཉལ་འདུག་གི་སྤྱོད་ལམ་བྱེད་པའི་ཚེ་སྒྲ་བཤད་འདི་མེད་ཀྱང་ཞེས་པའི་དྭགས་
པ་ཡང་གཅོད་དགོས་པར་འགྱུར་རོ། །འདི་ལྟར་བྱ་བ་བྱས་སོ། །འདི་ལས་སྲིད་པ་
གཞན་མི་ཤེས་སོ། །ཞེས་པ་ནི་མཚོན་པ་ཙམ་མོ། །ཞེས་ཟེར། ཁྱོད་ཀྱི་དགག་པ་
འདི་འདྲ་བ་ཤ་སྟག་ཡིན་པས། ཁྱེད་རང་ཉོན་ཅིག །གཟུགས་མེད་ཀྱི་རྟེན་ཅན་གྱི་
ཉན་ཐོས་དགྲ་བཅོམ་ཆོས་ཅན། ཁྱོད་ཡང་དག་པའི་གདམས་ངག་གཞན་ལ་ཉན་ནས་
བསྒོམས་པའི་འབྲས་བུ་ཉན་ཐོས་ཀྱི་བྱང་ཆུབ་ཐོབ་པ་ན་དོན་དེ་གཞན་ལ་ཐོས་པར་བྱེད་
པ་ཡིན་པར་ཐལ། ཁྱོད་སྐབས་འདིའི་ཉན་ཐོས་ཀྱི་སྒྲ་བཤད་དུ་ཡོད་པའི་ཉན་ཐོས་ཡིན་



རྗེ་བཙུན་པའི་གོ་ལན།
110
། གསལ་
པའི་ཕྱིར། མ་ཁྱབ་ན། རང་འགྲེལ་ལས། དེ་ལ་ཡང་དག་པའི་གདམས་ངག་གི་འབྲིས་
བུ་ཐོས་པར་ཤེས་པས་ན་ཉན་ཐོས་དག་སྟེ། འདི་ལྟར་བྱ་བ་བྱས་སོ། །འདི་ལས་སྲིད་
པ་གཞན་མི་ཤེས་སོ། །ཞེས་བྱ་བ་འབྱུང་བ་ཡིན་ནོ། །ཞེས་གསུངས་པ་མི་འཐད་པར་
ཐལ། ཐལ་འགྱུར་དེ་ལ་ཁྱབ་པ་མེད་ཀྱི་ལན་འདེབས་རིགས་པའི་ཕྱིར། འཁོར་གསུམ།
དེས་ན་ཁྱེད་ཀྱིས་འདི་ལྟར་བྱ་བ་བྱས་སོ། འདི་ལས་སྲིད་པ་གཞན་མི་ཤེས་སོ། །ཞེས་
པ་ནི་མཚོན་པ་ཙམ་མོ། །ཞེས་གཟུགས་མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་པ་
འདི་ལྟ་བུའི་ཉན་ཐོས་ཀྱི་སྒྲ་བཤད་དུ་མེད་པར་ཁས་བླངས་ནས། རྗེ་ཙོང་ཁ་པས་སྒྲ་
བཤད་འདི་གཟུགས་མེད་ཁམས་ཀྱི་ཉན་ཐོས་སོགས་འགའ་ཞིག་ལ་མེད། ཅེས་གསུངས་
ལ་སྐྱོན་འཕེན་པ་ནི། བློ་གྲོས་ཀྱི་འཇུག་པ་ཧ་ཅང་རྩིང་པས་རང་ཉིད་ལ་ཁས་བླངས་དངོས་
འགལ་བྱུང་བ་མ་རིག་པའོ། །གཞན་ཡང་། ཁྱེད་ལ་འདི་དྲི་བར་བྱ་སྟེ། གཟུགས་
མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་པ་ལ་ཐོས་སྒྲོག་གི་སྒྲ་བཤད་དུ་ཡོད་དམ་མེད།
མེད་ན་དེ་ལ་ཉན་ཐོས་ཀྱི་སྒྲ་བཤད་དུ་ཡོད་པའི་རྒྱུ་མཚན་ཅི་ཡིན་སྨོས་ཤིག །གལ་ཏེ་
དེ་ལ་ཐོས་སྒྲོག་གི་སྒྲ་བཤད་དུ་ཡོད་དོ་ཞེ་ན། དེ་ཆོས་ཅན། འབྲས་བུའི་མཆོག་གམ་
བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་ལམ་སངས་རྒྱས་རྣམས་ལ་ཐོས་
ནས། དེ་དོན་དུ་གཉེར་བ་རྣམས་ལ་སྒྲོག་པར་བྱེད་པས་ན་ཉན་ཐོས་དག་སྟེ། དམ་
པའི་ཆོས་པདྨ་དཀར་པོ་ལས། །མགོན་པོ་དེ་རིང་བདག་ཅིག་ཉན་ཐོས་གྱུར། །བྱང་
ཆུབ་དམ་པ་ཡང་དག་བསྒྲག་པར་བགྱི། །བྱང་ཆུབ་པ་ཡི་སྒྲ་ཡང་རབ་ཏུ་བརྗོད། །དེ་
བས་བདག་ཅག་ཉན་ཐོས་མི་ཟད་འདྲ། །ཞེས་ཇི་སྐད་གསུངས་པ་ལྟ་བུའོ། །ཞེས་བཤད་
འདུག་པའི་ཕྱིར། འཁོར་གསུམ། འདིར་སྨྲས་པ། །སེམས་ཕྱོགསལྷུང་གི་དབང་དུ་
མ་སོང་བར། །བློ་གཟུར་གནས་ཀྱི་མཁས་པ་ཡོད་ན་གཟིགས། །ལན་ཟློག་ཏུ་མེད་



རྗེ་བཙུན་པའི་གོ་ལན། །
པའི་ཐལ་འགྱུར་འདི། །རྗེ་བླ་མ་མཉེས་པའི་མཆོད་པར་འབུལ། །བར་སྐབས་ཀྱི་ཚིགས་
སུ་བཅད་པའོ། །ལར་ཁྱེད་ཀྱིས་གཟུགས་མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་ལ་
ཉན་ཐོས་ཀྱི་སྒྲ་བཤད་དུ་ཡོད་དེ། དེའི་ཚེ་སྔ་མ་ལ་ཉན་ཐོས་ཀྱི་སྒྲ་བཤད་དུ་ཡོད་པའི་
ཕྱིར། ཞེས་རིགས་ལམ་དང་འགལ་ཞིང་སྒྲུབ་བྱེད་ཀྱིས་འཕོངས་བཞིན་དུ། གཟུགས་
མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་ལ་ཉན་ཐོས་ཀྱི་སྒྲ་བཤད་དུ་ཡོད་པར་སྒྲུབ་པ་
ནི། སྒྲ་བཤད་འཇུག་གི་ཁྱད་པར་རགས་པ་ཙམ་ལ་ཡང་དམིགས་རྣམ་མ་དོད་པའི་བླུན་
པོའི་སྙིང་གཏམ་མཁས་པས་མཐོང་ན་ཤིན་ཏུ་ངོ་ཚ་བའི་གནས་སུ་སྣང་ངོ༌། དེས་ན་
ཁྱེད་ལ་འདི་དྲི་བར་བྱ་སྟེ། ཡང་དག་པའི་གདམས་ངག་གཞན་ལ་ཉན་ནས་བསྒོམས་
པའི་འབྲས་བུ་ཉན་ཐོས་ཀྱི་བྱང་ཆུབ་ཐོབ་པ་ན། དོན་དེ་གཞན་ལ་ཐོས་པར་བྱེད་པ་ཉན་
ཐོས་ཀྱི་སྒྲ་བཤད་དུ་མི་འདོད་ན། རང་འགྲེལ་དང་འགལ་ཞིང་། གལ་ཏེ་འདོད་ན།
གཟུགས་མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་གྱིས་རང་གི་ཉན་ཐོས་ཀྱི་བྱང་ཆུབ་
ཐོབ་པ་གཞན་ལ་ཐོས་པར་བྱེད་པ་ཁས་ལེན་དགོས་པས། གཟུགས་མེད་ཁམས་ན་ངག་
སྨྲ་བརྗོད་ཡོད་མེད་ཀྱང་མ་གོ་འདུག་པས། མཁས་པའི་འདུན་སར་དགག་སྒྲུབ་ཀྱི་ཁུར་
ཁྱེད་ལ་མ་གལ་འདུག བླུན་པོ་སྨྲ་བ་ཉུང་ན་མཛེས་པ་ཡིན། དེས་ན་དགག་གཞག་གི་
ཁ་སྟབས་འདི་ལྟ་བུ་བཟུང་ནས། གངས་རིའི་ཁྲོད་ཀྱི་མཁས་པ་ཀུན་གྱི་གཙུག་རྒྱན་རྗེ་
ཙོང་ཁ་པ་ལ། དྲུང་བློ་བ་འདི་ལ་དེང་སང་གི་བཙུན་ཆུང་སློབ་གཉེར་བ་བློ་གསར་བ་
གཅིག་གི་ཤེས་རབ་ཀྱང་མི་འདུག་ཅེས་སྐུར་བ་ཁམ་ཆེ་བ་འདི་ལྟ་བུ་འདེབས་ནུས་པ་གླེན་
རྟགས་དཔྱིས་ཕྱིན་པ་མ་ཡིན་ནམ། རྗེ་ཙོང་ཁ་པ་ཞེས་བྱ་བ་ཁོང་གི་འདུན་སར་གངས་
རིའི་ཁྲོད་ཀྱི་མཁས་པ་ཐམས་ཅད་དཔའ་ཞུམ་ནས། བསྟོད་པའི་འཕྲེང་བས་བསྔགས་
པ་ཞིག་ཡིན་ཏེ། པཎ་ཆེན་ཞེས་པའི་མཚན་དོན་དང་ལྡན་པ་བོ་དོང་ཕྱོགས་ལས་རྣམ་



112
རྗེ་བཙུན་པའི་གོ་ལན།
རྒྱལ་བས་ཀྱང་། རྗེ་རྩོང་ཁ་པ་ལ་ཞུ་ཡིག་ཕུལ་བ་ན། མཁས་པ་ངང་པོའི་རྒྱལ་པོ་བློ་
བཟང་མཆོག །གྲགས་པ་མགྲིན་པའི་རྫ་རྔ་སྒྲོག་པ་ཅན། །ལེགས་བཤད་གཤོག་རླབས་
དབང་པོའི་ཞབས་དྲུང་དུ། །འཇིགས་མེད་བུང་བ་གཞོན་ནུས་འདི་སྐད་ཞུ། །ཞེས་རྗེ་
ཙོང་ཁ་པ་ངང་པའི་རྒྱལ་པོ་འདྲ་ཞིང་། དེའི་དྲུང་དུ་པཎ་ཆེན་ཁོང་རང་བུང་བ་གཞོན་
ནུ་ཙམ་ལས་མིན་པར་གསུངས་པ་དང་། ས་བཟང་ལོ་ཙྪ་བ་ངག་དབང་གིས་ཀྱང་། རྗེ་
ཙོང་ཁ་པ་ལ་ཕུལ་པའི་ཞུ་ཡིག་ན། ཐུབ་དབང་ཞིང་འདིར་ཁྱོད་ཉིད་འཁོད་ནས་ནི། །ཐུབ་
བསྟན་གསལ་བའི་འཕྲིན་ལས་འདི་འདྲ་ན། །ཐུབ་པའི་རྒྱལ་ཚབ་བདག་གིས་ཅི་བྱ་ཞེས།
མི་ཕམ་མགོན་དེས་ཕྲག་དོག་མི་མཛད་དམ། །ཞེས་དང༌། ཀླུ་སྒྲུབ་ཡབ་སྲས་ཞིང་
གཞན་གཤེགས་པའི་ཚེ། །དབུ་མའི་ལམ་འདི་སྟོན་པ་གཞན་མེད་ཅེས། །སྒྲོ་སྐུར་བྲག་
རིའི་ཕུང་པོ་གཞོམ་པ་ལ། །མགོན་ཁྱེད་རྡོ་རྗེའི་མེ་ཆར་ལྟ་བུར་གྱུར། །ཅེས་གསུངས་
ཤིང་། གྲུབ་མཐའ་ཀུན་ཤེས་རྩོམ་པ་པོ་ཆོས་རྗེ་ཤེས་རབ་རིན་ཆེན་པས་ཀྱང༌། ཁོང་
རང་ཡོད་མིན་མེད་མིན་ལ་གོམས་པས་ལྟ་བའི་སྐོར་ལ་དགག་པ་མང་དུ་བྱས་མོད། ལེགས་
བཤད་གསེར་འཕྲེང་དང་། རྗེ་རྩོང་ཁ་པའི་སྔགས་ཀྱི་ལེགས་བཤད་རྣམས་དང་། ཁྱད་
པར་རིམ་ལྔ་གསལ་སྒྲོན་གཟིགས་པའི་ཚེ། དད་པ་ཤུགས་དྲག་པོ་སྐྱེས་ནས་བསྟོད་པ་
མཛད་པ་ལས། དང་པོ་གསེར་འཕྲེང་ལ་བསྟོད་པ་ནི། །ཁྱོད་བློའི་ཉི་མ་གཞོན་ནུའི་
དུས་ཀྱི་ཚེ། །མདོ་དང་རྒྱན་གྱི་པད་ཚལ་རྒྱས་མཐོང་ནས། །བདག་བློ་ཁེངས་པའི་ཀུ་
མུད་ལྷག་པར་ཟུམ། །ཟབ་ཡངས་མཁྱེན་པའི་གཏེར་ལ་གསོལ་བ་འདེབས། །ཞེས་
དང༌། །རྗེ་ཙོང་ཁ་པའི་སྔགས་ཀྱི་ལེགས་བཤད་རྣམས་ལ་བསྟོད་པ་ནི། །མདོ་སྔགས་
མཐའ་དག་ཁྱད་པར་རྡོ་རྗེའི་ཐེག །རྒྱུད་སྡེ་མཐའ་དག་ཁྱད་པར་བླ་མེད་དོན། །རིམ་
གཉིས་མཐའ་དག་ཁྱད་པར་སྒྱུ་ལུས་ལ། །སྔོན་མེད་ལེགས་བཤད་གཏེར་ཆེན་ཁྱེད་ལ་



113
རྗེ་བཙུན་པའི་གོ་ལན།
འདུད། །ཅེས་ཐུགས་གཟུ་བོར་གནས་པས་མཁས་པའི་ལེགས་བཤད་ཀྱིས་ཡིད་ཕྲོགས་
ཏེ་བསྟོད་པ་མཛད་པ་ནི། །མཁས་པ་མཁས་པའི་ནང་ན་མཛེས། །བླུན་པོས་མཁས་
པ་ཇི་ལྟར་གོ །ཞེས་གསུངས་པ་དང་མཐུན་པར་གདའ། འདིར་སྨྲས་པ། །ཐུབ་དབང་
ཆོས་རྗེའི་ཞིང་འདིར་མགོན་ཁྱོད་ཀྱིས། །ཐུབ་པའི་དབང་པོ་གཉིས་པ་བྱོན་པ་བཞིན།
ཐུབ་པའི་བསྟན་པ་ཕྱོགས་བཅུར་རྒྱས་མཛད་པ། །ཐུབ་དབང་སྲས་པོ་ཙོང་ཁ་པ་ལ་འདུད།
མགོན་པོ་ཁྱོད་ཀྱིས་ལེགས་པར་སྲོལ་ཕྱེ་བའི། །མདོ་སྔགས་ལམ་གྱི་གནད་དོན་མཐར་
ཐུག་པ། །གང་དུ་བཀྲལ་བའི་གདམས་པའི་གཏེར་མཛོད་འགའ། །གངས་ཅན་བསྟན་
འཛིན་མཁས་གྲུབ་བགྲང་ཡས་ཀྱིས། །མཐོང་ཚེ་ལེགས་བཤད་གཏམ་གྱིས་ཡིད་ཕྲོགས་
ནས། །བསྟོད་པའི་འཕྲེང་བས་རྒྱ་ཆེར་བསྔགས་བྱེད་ན། །སྔོན་ཚེ་བསོད་ནམས་སྦྱངས་
པའི་སྟོབས་དམན་ཞིང་། །ཚེ་འདིར་རྙེད་བཀུར་འདོད་པས་ཡིད་གདུངས་ནས། །རང་
ཉིད་སྒྲོག་ཅིང་དམ་པ་སྨོད་པ་འདི། །བླུན་པོས་རང་མཚང་བསྟན་པ་མ་ཡིན་ནམ། །ཞེས་
བརྗོད་པར་བྱའོ། །ཡང་ཊིཀ་ཆེན་དུ། སངས་རྒྱས་འབྲིང་ཞེས་པའི་སངས་རྒྱས་ནི་
འགྲེལ་པར་སངས་རྒྱས་ཀྱི་དེ་ཉིད་གང་ཟག་གསུམ་ཆར་ལ་འཇུག་སྟེ། ཞེས་གསུངས་
པའི་དོན་ནི། ཁ་ཅིག་ཏ་ཏཱ་བུདྡྷ་ཞེས་པའི་སྒྲ་གང་ཟག་གསུམ་ག་ལ་འཇུག་པར་འཆད་
པ་ལྟར་ལེགས་ཏེ། ཏ་ཏཱ་ནི་དེ་ཁོ་ན་ཉིད་དོ། །བུདྡྷ་ཁོང་དུ་ཆུད་པ་ལའོ། །ཞེས་འབྱུང་
བ་ལྟར། དེ་ཉིད་རྟོགས་པ་བུདྡྷའི་སྒྲའི་དོན་དུ་བྱས་པའི་ཚེ། དོན་དེ་གང་ཟག་གསུམ་
ག་ལ་ཡོད་པས། དེ་ཉིད་རྟོགས་པའི་སྒྲས་རང་སངས་རྒྱས་ཀྱང་བསྙད་ཅེས་ཟེར་རྒྱུ་ཡིན་
པ་ལ་སངས་རྒྱས་ལ་བསྒྱུར་རོ། སྤྱིར་བུདྡྷའི་སྒྲ་སངས་རྒྱས་ལ་སྒྱུར་དུ་ཡོད་ཀྱང་། སྐབས་
འདིར་མི་འཚམ་མོ། །བུདྡྷའི་སྒྲ་ནི་པད་འདབ་རྒྱས་པ་དང༌། གཉིད་སད་པ་ལ་ཡང་
འཇུག་པར་བཤད་པས། སངས་རྒྱས་ཁོ་ན་ལ་སྒྱུར་མི་དགོས་སོ། །ཞེས་གསུངས་པ་



114
རྗེ་བཙུན་པའི་གོ་ལན།
ལ། ཁྱེད་ཀྱི་དེ་དག་ནི་མི་འཐད་དེ། བུདྡྷ་ཁོང་དུ་ཆུད་པ་ལ་འཆད་པའི་ཚེ། མ་རིག་
པའི་གཉིད་སངས་པ་དང་ཤེས་བྱ་ལ་བློ་རྒྱས་པ་གཉིས་ཀྱི་ནང་ནས་ཕྱི་མ་ཡིན་པས། དེ་
ཁོ་ན་ཉིད་ལ་བློ་རྒྱས་པ་ཞེས་པར་འགྱུར་ལ། དེ་དགྲ་བཅོམ་འོག་མ་གཉིས་ལ་ཡོད་ན་
༼ཉན་རང་གི་དེ་ཁོ་ན་ཉིད་རྒྱས་པར་མ་རྟོགས་པར་གསུངས་ཤིང་། རང་ཉིད་ཀྱིས་ཁས་
བླངས་པའི་ཕྱིར་ནང་འགལ་བ་དང་། དེ་ཉིད་རྟོགས་པའི་སྒྲས་རང་སངས་རྒྱས་ཀྱང་
བསྙད་ཅེས་ཟེར་རྒྱུ་ཡིན་པ་ལ་སངས་རྒྱས་སུ་བསྒྱུར་ཞེས་པ་ནི། ཉན་ཐོས་དེ་ཉིད་རྟོགས་
འབྲིང་སངས་རྒྱས་སྐྱེས་ཞེས་ཟེར་རྒྱུ་ཡིན་པ་ལ་སངས་རྒྱས་སུ་བསྒྱུར་ཞེས་སུན་འབྱིན་
དགོས་པར་མཚུངས་པའི་ཕྱིར་དང་། སྤྱིར་བུདྡྷའི་སྒྲས་སངས་རྒྱས་ལ་བསྒྱུར་དུ་ཡོད་
ཀྱང་སྐབས་འདིར་མི་འཚམ་ཞེས་པ་ནི། སྐབས་འདིར་སངས་རྒྱས་འབྲིང་གི་སྒྲ་བཤད་
མི་མཚམ་པར་ཁས་ལེན་དགོས་པའི་ཕྱིར་དང་། བུདྡྷའི་སྒྲ་པད་འདབ་རྒྱས་པ་དང༌། གཉིད་
སད་པ་ལ་འཇུག་པར་བཤད་པ་ཉིད་ཀྱིས་སངས་རྒྱས་ཁོ་ནར་བསྒྱུར་དགོས་པར་གྲུབ་
པའི་ཕྱིར། །མ་རིག་གཉིད་ལས་སངས་ཕྱིར་དང༌། །ཤེས་བྱ་ལ་ཡང་བློ་རྒྱས་ཕྱིར།
སངས་རྒྱས་པདྨ་ལྟར་སངས་རྒྱས། །དེ་ཕྱིར་སངས་རྒྱས་ཞེས་བྱའོ། །ཞེས་གསུངས་
པའི་ཕྱིར། ཞེས་དགག་པ་བཞི་བཏང་འདུག་པ་འདི་ལ་བརྗོད་བྱ་གཅིག་ཀྱང་མི་འདུག་
སྟེ། དེའི་རྒྱུ་མཚན། དགག་པ་དང་པོ་ནི་རང་ཉིད་ཀྱི་རྟགས་མི་འགྲུབ། བར་པ་གཉིས་
ཊཱིཀ་ཆེན་དུ་དངོས་སུ་ཁས་བླངས་ཀྱང་རང་ཉིད་ཀྱིས་མ་གོ་བར། ཁྱེད་ཀྱིས་འདི་ལྟར་
ཁས་ལེན་དགོས་ཞེས་ཕུལ་ནས། ཁས་བླངས་ན་གནོད་བྱེད་བསྟན་རྒྱུ་གཅིག་ཀྱང་མི་
འདུག་པའི་ཕྱིར་དང༌། དགག་པ་བཞི་པ་རང་ཉིད་ལ་འཁོར་གསུམ་ལོག་པ་མ་གོ་བར་
འདུག་པའི་ཕྱིར། དེ་ཡང་རིམ་པ་བཞིན་དུ་བཤད་ན། དགག་པ་དང་པོ་མི་འཐད་དེ།
བུདྡྷའི་སྒྲ་ཁོང་དུ་ཆུད་པ་ལ་འཆད་པའི་ཚེ། ཤེས་བྱ་ལ་བློ་རྒྱས་པ་ལ་འཆད་དགོས་པ་



115
རྗེ་བཙུན་པའི་གོ་ལན།
དེ་ཁྱོད་ཀྱིས་བསྐལ་པའི་བར་བསྒྲུབ་ཀྱང་མི་འགྲུབ་པའི་ཕྱིར། ཁྱོད་རང་གི་ལུགས་འཇོག་
པ་ན་དགྲ་བཅོམ་འོག་མ་གཉིས་ལ་སངས་རྒྱས་ཞེས་པའི་སྒྲ་བཤད་དུ་ཡོད་དེ། དེ་གཉིས་
ལ་ཉོན་མོངས་ཅན་གྱི་མ་རིག་པའི་གཉིད་སད་པ་ཡོད་པའི་ཕྱིར། ཞེས་ཟེར་བ་ནི་རིགས་
པ་མི་ཤེས་པའི་གཏམ་སྟེ། འོ་ན་སངས་རྒྱས་ཀྱི་སྒྲ་བཤད་ཚང་བ་ལ་སངས་པ་དང་རྒྱས་
པ་གཉིས་ཀ་འཆད་མི་དགོས་པར་ཐལ། ཐེག་པ་འབྲིང་པོའི་དགྲ་བཅོམ་ལ་རྒྱས་པའི་
སྒྲ་བཤད་རྒྱུ་མེད་ཀྱང་། དེ་ལ་སངས་རྒྱས་ཀྱི་སྒྲ་བཤད་ཚང་བའི་ཕྱིར། རྟགས་དངོས།
འདོད་ན། རང་ཉིད་ཀྱིས་སྐྱབས་འགྲོ་བདུན་ཅུ་པའི་ལུང་ཤེས་བྱེད་དུ་དྲངས་པས་དངོས་
འགལ། གཞན་ཡང་། ཁྱོད་ལྟར་ན། བྱང་སེམས་ས་བརྒྱད་པ་བ་དེ་ལ་སངས་རྒྱས་
ཀྱི་སྒྲ་བཤད་དུ་ཡོད་པའི་ཕྱིར། རྟགས་དང་པོ་མ་གྲུབ་ན་སོང་། དེར་ཐལ། དེ་ཉོན་
མོངས་ཅན་གྱི་མ་རིག་པའི་གཉིད་སངས་པ་ཡིན་པའི་ཕྱིར། ཁྱབ་པ་དངོས་འགལ། རྟགས་
གཉིས་པ་གྲུབ་སྟེ། དེ་དེ་ཁོ་ན་ཉིད་ལ་བློ་རྒྱས་པ་ཡིན་པའི་ཕྱིར །རྩ་བར་འདོད་ན། དེ་
ཆོས་ཅན། ཤེས་སྒྲིབ་སྤངས་པར་ཐལ། ཁྱོད་ལ་སངས་རྒྱས་ཞེས་པའི་སངས་པའི་
སྒྲ་བཤད་དུ་ཡོད་པའི་ཕྱིར། གཞན་ཡང༌། ཁྱེད་ཉན་རང་དགྲ་བཅོམ་ལ་སངས་རྒྱས་
ཀྱི་སྒྲ་བཤད་བྱེད་རྒྱུ་ཡོད་པར་འདོད་ན། སངས་ཞེས་པའི་དོན་དེ་ཉོན་མོངས་ཅན་མ་
རིག་པའི་གཉིད་སད་པ་ལ་ཁྱེད་ཀྱིས་བཤད་མོད། འོ་ན་དེ་ལ་རྒྱས་པའི་སྒྲ་བཤད་དེ་
སྨོས་ཤིག་དེ་ཁོ་ན་ཉིད་ལ་བློ་རྒྱས་པ་ལ་མི་བྱེད་པར་ཁྱེད་རང་གིས་ཁས་བླངས་པའི་ཕྱིར།
གལ་ཏེ་ཉོན་མོངས་ཅན་གྱི་མ་རིག་པའི་གཉིད་དེ་སད་པ་དེ་སངས་པ་དང་རྒྱས་པ་གཉིས་
ཀའི་སྒྲ་བཤད་དུ་བྱེད་དོ་ཞེ་ན། ལར་སངས་རྒྱས་ཀྱི་སྒྲ་བཤད་ཙམ་ལ་ཡང་རྨོངས་བཞིན་
དུ། དགག་སྒྲུབ་ཀྱི་གྲལ་ལ་འཇུག་པ་ཁྱོད་ནི་ན་མེད་ལ་བུད་པ་ཞིག་གོ །གཞན་ཡང་།
སངས་རྒྱས་ལ་ཆེ་འབྲིང་ཆུང་གསུམ་དུ་འབྱེད་མི་རིགས་པར་ཐལ། སངས་རྒྱས་ཡིན་



རྗེ་བཙུན་པའི་གོ་ལན།
116 །
ན་སྐྱོན་ཀུན་ཟད་ཡོན་ཏན་ཀུན་རྫོགས་ཡིན་དགོས་པའི་ཕྱིར། དེས་ན་རང་ལུགས་ལ། རང་འགྲེལ་
ལས། སངས་རྒྱས་ཀྱི་དེ་ཉིད་གང་ཟག་གསུམ་ཆར་ལ་འཇུག་སྟེ། ཞེས་པའི་དོན་ལ་སྔོན་གྱི་ལོ་ཟླ་
བ་མཁས་པ་ཁ་ཅིག །སངས་རྒྱས་ཀྱི་སྐད་དོད་ཏཏཱ་བུདྡྷ་ཞེས་པའི་ཏཏཱ་ནི་དེ་ཁོ་ན་ཉིད་དང་བུ་ཁོང་
དུ་ཆུད་པ་ལའོ། །ཞེས་ཏཏཱ་བུདྡྷ་ཞེས་པའི་སྒྲ་གང་ཟག་གསུམ་ཀ་ལ་འཇུག་པར་འཆད་པ་ལྟར་ལེགས་
པས་དེ་ཁོ་ན་ཉིད་རྟོགས་པ་བུདྡྷའི་སྒྲའི་དོན་དུ་བྱས་པའི་ཚེ། དེ་ཁོ་ན་ཉིད་རྟོགས་པ་ཐེག་པ་གསུམ་
ཀའི་གང་ཟག་ལ་ཡོད་པས་རང་རྒྱལ་དགྲ་བཅོམ་ལ་དེ་ཁོ་ན་ཉིད་རྟོགས་པ་འབྲིང་ཞེས་བཤད་པའི་
ཕྱིར། ཞེས་གསུངས་པ་ཤིན་ཏུ་ལེགས་པས། རྗེ་ཙོང་ཁ་པའི་ལུགས་ལ་སྐབས་འདིར་གཞུང་དག་
པ་གཅིག་འདོད་ན། ཉན་ཐོས་དེ་ཉིད་རྟོགས་འབྲིང་ཐུབ་དབང་སྐྱེས། ཞེས་ཟེར་རྒྱུ་ཡིན་ནོ། །འོ་
ན་ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་པ་ངག་ཏུ་འདོན་ཡང་མི་རིགས་
སོ་ཞེ་ན། སྐྱོན་མེད་དེ། པ་ཚབ་ཉིད་མ་གྲགས་དང་ནག་ཚོ་ལོ་སྨྲ་བ་སོགས་ཀྱིས་བྱིན་གྱིས་རླབས་
པའི་སྐྱེས་བུ་དམ་པ་ཡིན་པས། དེ་རྣམས་ཀྱི་འགྱུར་སྒྲ་ཇི་བཞིན་པར་བཏོན་པ་ལ་འགལ་བ་མེད་
པའི་ཕྱིར། དཔེར་ན་ནག་ཚོ་ལོ་ཙྪ་བ་སོགས་ཀྱིས་འབྲི་ཀ་མ་ལ་ཤི་ལའི་གཙུག་ལག་ཁང་གི་སྒོ་དྲུང་
དུ། ཤེར་སྙིང་འདོན་པའི་ཚེ། གཟུགས་ནི་ཨ། ཚོར་བ་ནི་ཨ། ཞེས་བཏོན་པའི་ཚེ། ཇོ་བོ་རྗེ་
དེར་བྱོན་ནས། ཚེ་དང་ལྡན་པ་དེ་ལ་ཡང་གྱོང་པོ་ཞིག་ལས་མི་འོང་བར་སྣང་། འཕགས་པ་
སྤྱན་རས་གཟིགས་དབང་ཕྱུག་གི་གསུང་ཡིན་པས་ངན་རྒྱུ་ཅི་ཡང་མེད། གཟུགས་མེད། སྒྲ་
མེད། ཅེས་བཏོན་པས་ཆོག །ཅེས་གསུངས་པ་བཞིན་ནོ། །ཡང་ཁྱེད་ཀྱིས་བུདྡྷའི་སྒྲ་པད་
འདབ་རྒྱས་པ་དང་། གཉིས་སད་པ་ལ་ཡང་འཇུག་པ་བཤད་པ་ཉིད་ཀྱིས། སངས་རྒྱས་
ཁོ་ན་ལ་སྒྱུར་དགོས་པར་གྲུབ་པའི་ཕྱིར། མ་རིག་གཉིད་ལས་སངས་ཕྱིར་དང༌། ཤེས་
བྱ་ལ་ཡང་བློ་རྒྱས་ཕྱིར། །སངས་རྒྱས་པདྨ་ལྟར་སངས་རྒྱས། ཞེས་གསུངས་པའི་
ཕྱིར། ཞེས་སྨྲས་འདུག་པ། འདིའི་དོན་བུདྡྷའི་སྒྲ་སངས་རྒྱས་ཁོ་ན་ལ་འཇུག་སྟེ།



རྗེ་བཙུན་པའི་གོ་ལན།
དེ་གཉིད་སད་པ་དང་པད་འདབ་རྒྱས་པ་ལ་འཇུག་པའི་ཕྱིར། ཞེས་པའི་དོན་དུ་འདུག་
པ། དྲན་པ་ལྷན་ཅིག་བྱེད་རྐྱེན་བྱེད་པའི་རྣལ་དུ་མི་གནས་པའི་གཏམ་སྟེ། འོ་ན་བུདྡྷའི་
སྒྲ་སངས་རྒྱས་ཁོ་ན་ལ་མི་འཇུག་པར་ཐལ། དེ་གཉིད་སད་དང་པད་འདབ་རྒྱས་པ་ལ་
ཡང་འཇུག་པའི་ཕྱིར། འཁོར་གསུམ། གཞན་ཡང་། བུདྡྷའི་སྒྲ་སངས་རྒྱས་ཁོ་ན་ལ་
མི་འཇུག་པར་ཐལ། བུདྡྷའི་སྒྲ་ཐེག་པ་ཆུང་ངུའི་དགྲ་བཅོམ་གཉིས་ལའང་འཇུག་པའི་
ཕྱིར། འཁོར་གསུམ། དེས་ན་དཔལ་ལྡན་ཟླ་བའི་གཞུང་དོན་ཕྱོགས་ཙམ་ཡང་མ་གོ་
འདུག་ཀྱང་། གོ་ཁའོ་བྱས་ནས་རྗེས་འབྲང་མང་པོ་ལོག་པའི་ལམ་ལ་སྦྱར་བ་འདི་ཡ་
ང་བའི་གནས་སུ་འདུག དེ་ལ་འདི་སྐད་ཅེས་བྱ་སྟེ། ཟབ་མོའི་གཞུང་དོན་ཕྱོགས་ཙམ་
མ་གོ་ཡང་། བསྙོན་ཚིག་ཧམ་པའི་གཏམ་གྱིས་གོ་བོ་ཞེས། །བསོད་ནམས་དམན་པའི་
རང་གི་འཁོར་མང་པོ། །ཝ་སྐྱེས་སེང་གེར་བརྫུས་ནས་མ་བསླུས་སམ། །ཞེས་བརྗོད་
པར་བྱའོ། །དེའི་རྗེས་ལ། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང་།
ཞེས་པའི་དོན་ལ། ཁྱེད་ཀྱིས་སངས་རྒྱས་འཕགས་པ་བྱང་ཆུབ་སེམས་དཔའ་ལས་
འཁྲུངས་པའི་དོན་ཡོད་དེ། རང་དང་རྒྱུད་གཅིག་པའི་བྱང་སེམས་ཀྱིས་ཉེརལེན་དང༌།
སྤྲུལ་པའི་བྱང་སེམས་ཀྱིས་ལྷན་ཅིག་བྱེད་རྐྱེན་བྱས་པ་ལས་འཁྲུངས་པའི་ཕྱིར། ཞེས་
ཟེར་ན། ལྷན་ཅིག་བྱེད་རྐྱེན་གྱི་བྱང་སེམས་བྱང་སེམས་མ་ཡིན་པར་འདོད་པ་ནི། རང་
འགྲེལ་དང་འགལ་ཏེ། རང་འགྲེལ་ལས། རྗེ་བཙུན་འཇམ་དཔལ་བྱང་ཆུབ་སེམས་
དཔར་གྱུར་པ་ཉིད་ཀྱིས། ཞེས་གསུངས་པ་མ་གོ་བར་ཟད་དོ། །གཞན་ཡང༌། སྐབས་
འདིའི་བྱང་སེམས་དེ་སངས་འཕགས་ཡིན་པར་ཐལ། དེ་བྱང་སེམས་མ་ཡིན་པའི་ཕྱིར།
འདོད་ན། སྐབས་འདིར་སངས་རྒྱས་འཕགས་པ་སངས་རྒྱས་ལས་འཁྲུངས་ཚུལ་ཞིག་
ཀྱང་འཆད་རིགས་པར་ཐལ། དམ་བཅའ་དེའི་ཕྱིར། དེས་ན་དོན་རགས་པ་འདི་ཙམ་



118
རྗེ་བཙུན་པའི་གོ་ལན།
ཡང་གོ་བའི་ཤེས་རབ་མེད་ཀྱང་། དམ་བཅའ་ཡི་གེར་བྲི་བ་འདི་རང་ཉིད་སྨྲ་འབེབས་
ལ་ཞུགས་པའོ། ཡང༌། སྙིང་རྗེའི་སེམས་དང་གཉིས་སུ་མེད་བློ་དང༌། །བྱང་ཆུབ་
སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་པའི་སྐབས་སུ། ཊིཀ་ཆེན་ལས་དེ་ལྟར་འདི་
གསུམ་གང་གི་རྒྱུར་བཞག་པའི་བྱང་སེམས་དེའི་མ་མཐའ། ལམ་ཞུགས་ཀྱི་བྱང་སེམས་
ཐོག་མ་བ་ལ་བྱེད་དམ་མི་བྱེད། བྱེད་ན་ཐེག་ཆེན་གྱི་སེམས་བསྐྱེད་དེའི་རྒྱུར་འཇོག་
པ་མི་འཐད་དེ། དེ་ཐོབ་མ་ཐག་བྱང་སེམས་སུ་འཇོག་དགོས་པའི་ཕྱིར། མཐའ་གཉིས་
ལ་མི་བརྟེན་པའི་ཡེ་ཤེས་བྱང་སེམས་ཀྱི་རྒྱུར་འཇོག་པ་ཡང་མི་འཐད་དེ། བྱང་སེམས་
རྣམས་ནི་ཐོག་མར་ཀུན་རྫོབ་བྱང་ཆུབ་ཀྱི་སེམས་བསྐྱེད་ནས་དེའི་འོག་ཏུ་བྱང་སེམས་
ཀྱི་སྤྱོད་པ་ཕྱིན་དྲུག་ལ་སློབ་པ་ཡིན་པས། དེ་ལྟ་བུའི་ཤེར་ཕྱིན་ལ་སློབ་པའི་སྐབས་ཉིད་
ནས། མཐའ་གཉིས་ལ་མི་བརྟེན་པའི་ཡེ་ཤེས་ལ་སློབ་པ་ཡིན་པའི་ཕྱིར། །མི་བྱེད་ན་
ནི་ཟླ་བ་ཚེས་པ་ལྟ་བུ་བྱང་སེམས་སུ་བཤད་པ་དང་། སྨན་གྱི་ལྗོན་ཤིང་གི་མྱུ་གུ་ལྟ་བུའི་
བྱང་སེམས་སུ་བཤད་པ་དང་འགལ་བར་འགྱུར་རོ་ཞེ་ན། ཞེས་དོགས་པ་བཀོད་ནས།
ལན་དུ་ཇི་སྐད་བཤད་པའི་སྐྱོན་དུ་འགྱུར་བའི་ཕྱིར་ཕྱོགས་གཉིས་པ་ནི་ཁས་མི་ལེན་པས་
དང་པོ་ཁས་ལེན་ནོ། །འོན་ཀྱང་སྔར་བཀོད་པའི་སྐྱོན་ནི་མེད་དེ། བྱང་སེམས་ཀྱི་སྔོན་
དུ་འགྲོ་བའི་སེམས་བསྐྱེད་པ་ནི་སེམས་སྐྱེད་བསྒོམ་པའི་སྐབས་ལ་དགོངས་ཀྱིས་བསྒོམས་
པ་ལ་བརྟེན་ནས་སྐྱེས་པའི་སེམས་བསྐྱེད་དངོས་མ་ཡིན་པའི་ཕྱིར་རོ། དེ་ཡང་དཔེར་
ན་བུར་ཤིང་གི་ཤུན་པའི་རོ་མྱོང་བ་དང་། ཤུན་པའི་ནང་གི་རོ་མྱོང་བ་དང་འདྲ་བར།
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པ་ཙམ་ནི་ཚིག་རྗེས་
འབྲངས་པའི་གོ་བ་ཙམ་ཡིན་པས། བུར་ཤིང་གི་ཤུན་པའི་རོ་དང་འདྲ་སྟེ། དེ་ལ་སེམས་
བསྐྱེད་པ་ཟེར་ཡང་སེམས་བསྐྱེད་དངོས་མ་ཡིན་ནོ། །བྱང་ཆུབ་ཀྱི་སེམས་སྦྱོང་བའི་



119
རྗེ་བཙུན་པའི་གོ་ལན།
[pལ། །
མན་ངག་བཞིན་དུ་སྦྱངས་པ་ལ་བརྟེན་ནས། ཡིད་ལེགས་པར་འཁུལ་ཐུབ་པའི་མྱོང་
བ་ཁྱད་པར་ཅན་སྐྱེས་པ་ནི། ཤུན་པའི་ནང་གི་བུར ཤིང་དངོས་ཀྱི་རོ་དང་འདྲ་བས།
སེམས་བསྐྱེད་མཚན་ཉིད་པ་ཡིན་ཏེ། དོན་འདི་ལ་དགོངས་ནས་ལྷག་བསམ་བསྐུལ་
བ་ལས་ཀྱང་། ཇི་ལྟར་ཤུན་པ་དེ་བཞིན་སྨྲ་བ་དེ། །རོ་ལྟ་བུ་ནི་འདི་ལ་དོན་སེམས་ཡིན།
ཞེས་གསུངས་སོ། །བྱང་སེམས་ཀྱི་རིགས་ཅན་དབང་པོས་རྣོན་པོས་སྔོན་དུ་དེ་ཁོན་ན་
ཉིད་ཀྱི་ལྟ་བ་བཙལ་ནས་དེ་ནས་སེམས་བསྐྱེད་པ་ཡིན་པས་སྐྱོན་གཉིས་པ་ཡང་མེད་པ་
ནི་འཆད་པར་འགྱུར་རོ། །ཞེས་གསུངས་པ་དེ་ལ་བྱེད་ཀྱིས། ཟླ་བ་ཚེས་པ་ལྟ་བུའི་
བྱང་སེམས་དང་། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་ལམ་ཞུགས་ཀྱི་བྱང་
སེམས་ཐོག་མ་པ་ལ་བྱེད་པར་ཁྱེད་ཀྱིས་ཁས་བླངས་པ་ནི་མི་འཐད་དེ། དེ་ནི་ཀླུ་སྒྲུབ་
དང་བྱམས་པའི་གཞུང་གཉིས་ཀ་དང་འགལ་བའི་ཕྱིར་ཏེ། ཆོས་དབྱིངས་བསྟོད་པར།
ཇི་ལྟར་མར་ངོའི་བཅུ་བཞི་ལ། ། ཟླ་བ་ཅུང་ཞིག་སྣང་བ་ལྟར། །དེ་བཞིན་མོས་སྤྱོད་
ཞུགས་རྣམས་ལ། །ཆོས་ཀྱི་སྐུ་ཡང་ཅུང་ཟད་སྣང་། །ཇི་ལྟར་ཚེས་པའི་ཟླ་བ་ནི། །རིམ་
གྱིས་རིམ་གྱིས་འཕེལ་བ་ལྟར། །དེ་བཞིན་ས་ལ་ཞུགས་རྣམས་ཀྱིས། །རིམ་གྱིས་རིམ་
གྱིས་འཕེལ་བར་མཐོང་། །ཞེས་ཟླ་བ་ཚེས་པ་ལྟ་བུའི་བྱང་སེམས་ས་དང་པོ་ནས་བཞག་
པའི་ཕྱིར་དང༌། རྒྱུད་བླར། ཇི་ལྟར་མྱུག་སོགས་རིམ་སྐྱེས་པས། །ས་བོན་ཤུན་པ་
གཅོད་པ་ལྟར། །དེ་བཞིན་མཐོང་ལམ་རིམ་སྐྱེས་པས། །མཐོང་སྤང་རྣམས་ནི་གཅོད་
པར་བྱེད། །ཅེས་ས་བོན་གྱི་ཤུན་པ་བཅད་ནས་མྱུ་གུ་སྐྱེས་པའི་གནས་སྐབས་དང་མཐོང་
སྤང་དང་བྲལ་ནས་མཐོང་ལམ་སྐྱེས་པའི་གནས་སྐབས་དཔེ་དོན་དུ་སྦྱར་བའི་ཕྱིར་རོ།
ཞེས་ཟེར་བ་བྱས་འདུག་པ། ཁྱེད་ཀྱིས་སྐབས་ཤིག་ཏུ་དཔེ་དོན་སྦྱར་བ་དེ་སྐབས་ཐམས་
ཅད་དུ་དཔེ་དོན་སྦྱོར་དགོས་པར་བཟུང་ནས། འཇུག་འགྲེལ་དུ་བཤད་པའི་ཟླ་བ་ཚེས་



120
རྗེ་བཙུན་པའི་གོ་ལན།
པ་ལྟ་བུའི་བྱང་སེམས་དེ། བྱང་སེམས་ཚོགས་ལམ་པ་ལ་བཤད་པ་མི་འཐད་དེ། ཆོས་
དབྱིངས་བསྟོད་པར་ཟླ་བ་ཚེས་པ་ལྟ་བུ་བྱང་སེམས་དང་པོ་བ་དང་དཔེ་དོན་སྦྱར་བའི་
ཕྱིར། ཞེས་པའི་དགག་པ་འདི་ཀ་ཡིན་མོད། འདི་ལ་སེམས་ངོ་འཕྲོད་པའི་ལན་གཅིག་
བཤད་པར་བྱ་སྟེ། འོ་ན་ཟླ་བ་ཚེས་པ་ལྟ་བུའི་བྱང་སེམས་དེ་ས་དང་པོ་བ་ཁོ་ན་དང་དཔེ་
དོན་སྦྱོར་བ་མི་འཐད་པར་ཐལ། འཇུག་པ་ལས། །དེ་ལྟར་རྒྱལ་བའི་སྲས་ཀྱི་ཡིད་ལ་
རབ་ནས་ཤིང་། །དམ་པའི་རྟེན་ལ་འོད་ཆགས་མཛེས་པ་རྙེད་གྱུར་པའི། །དགའ་བ་
འདི་ནི་ནོར་བུ་ཆུ་ཤེལ་ཇི་བཞིན་དུ། །མུན་པ་སྟུག་པོ་ཐམས་ཅད་རྣམ་པར་བསལ་ནས་
རྒྱལ། ཞེས་ཟླ་བའི་དཀྱིལ་འཁོར་ཡོངས་སུ་རྫོགས་པ་དང་ས་དང་པོ་བ་དཔེ་དོན་དུ་སྦྱར་
བའི་ཕྱིར། འཁོར་གསུམ། གཞན་ཡང༌། བྱང་སེམས་ས་བརྒྱད་པ་དེ་མངལ་ནས་
བཙས་མ་ཐག་པའི་རྣམ་སྨིན་གྱི་ལུས་དང་དཔེ་དོན་དུ་སྦྱར་བ་མི་འཐད་པར་ཐལ། འཁོར་
ལོས་སྒྱུར་བའི་རྒྱལ་པོའི་བུ་སྐྱེས་མ་ཐག་པ་དང་། ནམ་མཁའ་ལྡིང་གི་དབང་པོའི་ཕྲུ་
གུ་སྐྱེས་མ་ཐག་པ་རྣམས་ས་དང་པོ་བ་ཁོ་ན་དང་དཔེ་དོན་སྦྱོར་རིགས་པའི་ཕྱིར། རྟགས་
ཁྱབ་དངོས་འདོད་མི་ནུས་ཏེ། རྒྱུད་བླ་ལས། །ས་བདུན་ལ་བརྟེན་དྲི་མ་རྣམས། །མངལ་
སྦུབས་དྲི་མ་དག་དང་མཚུངས། །མངལ་སྦུབས་བྲལ་འདྲ་མི་རྟོག་པ། །ཡེ་ཤེས་རྣམ་
པར་སྨིན་པ་བཞིན། །ཞེས་གསུངས་པའི་ཕྱིར། གཞན་ཡང་བྱང་སེམས་ཀྱི་ཚོགས་
ལམ་ཆེན་པོ་བ་དེ་ཟླ་བ་ཚེས་པ་ལྟ་བུའི་བྱང་སེམས་ཡིན་པར་ཐལ། མངོན་རྟོགས་རྒྱན་
དུ། དེ་ཡང་ས་གསེར་ཟླ་བ་མེ། །ཞེས་ཚོགས་ལམ་ཆེན་པོ་བའི་སེམས་བསྐྱེད་དེ་ཟླ་
བ་ཚེས་པ་ལྟ་བུའི་སེམས་བསྐྱེད་དུ་བཤད་པའི་ཕྱིར། ཆོས་དབྱིངས་བསྟོད་པའི་ལུང་
དོན་ཡང་མ་གོ་འདུག་སྟེ། ཆོས་དབྱིངས་བསྟོད་པའི་ལུང་དེས་ཆོས་སྐུ་དང་ཟླ་བ་དཔེ་
དོན་དུ་སྦྱོར་བ་ཡིན་གྱི། ས་དང་པོ་བ་སོགས་དང་ཟླ་བ་དཔེ་དོན་དུ་སྦྱར་བ་མ་ཡིན་པའི་



121
རྗེ་བཙུན་པའི་གོ་ལན།
ཕྱིར་ཏེ། ལུང་དེའི་མཇུག་ཏུ། ཇི་ལྟར་ཡར་ངོའི་བཅོ་ལྔ་ན། །ཟླ་བའི་དཀྱིལ་འཁོར་
རྫོགས་པར་གསལ། །དེ་བཞིན་ས་ཡི་མཐར་ཐུག་ན། །ཆོས་ཀྱི་སྐུ་ཡང་རྫོགས་པར་
གསལ། །ཞེས་གསུངས་པའི་ཕྱིར། ལར་བཤད་པའི་སྐབས་མི་གཅིག་པ་རྣམས་གཅིག་
ཏུ་བསྡུས་ནས་ཁས་ལེན་པ་ནི་བླུན་པོའི་རྣམ་ཐར་ཡིན་ནོ། །འོ་ན་སྐབས་འདིར་ཟླ་བ་
ཚེས་པ་དང་། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་དེ་བྱང་སེམས་ལས་དང་
པོ་ལ་བྱེད་དགོས་པའི་རྒྱུ་མཚན་གང་ཡིན་སྙམ་ན། དེའི་རྒྱུ་མཚན་ཡོད་དེ། སྐབས་
འདིར་ཉན་རང་ཐུབ་དབང་དང༌། ཐུབ་དབང་བྱང་སེམས་ལས་འཁྲུངས་ན། བྱང་
སེམས་གང་ལས་འཁྲུངས་ཞེས་བྱང་སེམས་ཀྱི་མཐར་གཏུགས་པའི་རྩ་བའི་རྒྱུ་དེ་ངོས་
འཛིན་དགོས་པས། དེའི་རྒྱ་མཚན་གྱིས་སྐབས་འདིར་ཆོས་གསུམ་ལས་འཁྲུངས་མ་
ཐག་པའི་བྱང་སེམས་དེ། བྱང་སེམས་ཚོགས་ལམ་པ་ལ་བཤད་པ་ཡིན་ནོ། ཡང་ཁྱེད་
ཀྱིས་གཉིས་སུ་མེད་པའི་བློ་ནི་དངོས་པོ་དང་དངོས་པོ་མེད་པ་ལ་སོགས་པ་མཐའ་གཉིས་
དང་བྲལ་བའི་ཤེས་རབ་སྟེ། འདིས་ནི་བདེན་པ་བཀག་པ་ཙམ་གྱི་མེད་དགག་གནས་
ལུགས་སུ་འདོད་པ་བཀག་ཅེས་བཤད་ནས། ཁྱེད་རང་གི་ལུགས་ལ་སྟོང་ཉིད་རྟོགས་
པའི་བློ་དེ་ཀ་གནས་ལུགས་མཐར་ཐུག་ཏུ་འདོད་པར་འདུག་པ། འདི་ནི་ཀླུ་སྒྲུབ་ཡབ་
སྲས་ལ་སོགས་པའི་གཞུངལུགས་ཆེན་མོ་རྣམས་དང་འགལ་བར་མ་ཟད། རྗེ་ས་པཎ་
གྱི་བཞེད་པ་དང་ཡང་འགལ་བ་ཡིན་ཏེ། སྡོམ་གསུམ་རབ་དབྱེར། ཆོས་དབྱིངས་
དགེ་བར་བྱས་ནས་ནི། དེ་ལ་བསྔོ་བའི་སྒྱུར་བྱེད་པ། །བསྔོ་བས་འགྱུར་ན་འདུས་བྱས་
འགྱུར། །མི་འགྱུར་བསྔོ་བ་དོན་མེད་ཡིན། །ཞེས་ཆོས་དབྱིངས་འདུས་མ་བྱས་སུ་
བཤད་པ་དང་འགལ་ཞེ་ན། གཞན་ཡང་། སྟོང་ཉིད་རྟོགས་པའི་བློ་གནས་ལུགས་སུ་
འདོད་ན། དོན་དམ་བདེན་པ་དང་ལམ་བདེན་གྱི་གཞི་མཐུན་ཡོད་དགོས་ལ། དེ་ལྟར་



122
རྗེ་བཙུན་པའི་གོ་ལན།
122 །
ན་འཇུག་འགྲེལ་ལས། དེ་ལ་སྡུག་བསྔལ་དང་ཀུན་འབྱུང་དང་ལམ་གྱི་བདེན་པ་ནི་ཀུན་
རྫོབ་ཀྱི་བདེན་པའི་ཁོངས་སུ་གཏོགས་སོ། །འགོག་པའི་བདེན་པ་ནི་དོན་དམ་པའི་བདེན་
པའི་རང་གི་ངོ་བོ། ཞེས་གསུངས་པ་དང་འགལ་བའི་ཕྱིར། སྐབས་འདིར་ཁྱེད་ཀྱིས་
འོ་ན་རྒྱུ་གསུམ་ལས་རྒྱལ་སྲས་འཁྲུངས་པའི་རྒྱལ་སྲས་ཀྱི་མཚམས་གང་ནས་འཛིན་སྙམ་
ན། རྒྱུད་བླར། མ་དག་མ་དག་དག་པ་དང་། །ཤིན་ཏུ་རྣམ་དག་གོ་རིམ་བཞིན། །སེམས་
ཅན་བྱང་ཆུབ་སེམས་དཔའ་དང་། །དེ་བཞིན་གཤེགས་པ་ཞེས་བརྗོད་དོ། །ཞེས་སེམས་
ཀྱི་ཆོས་ཉིད་མཐོང་སྤང་གིས་མ་དག་པའི་གནས་སྐབས་སུ་སེམས་ཅན་དང༌། མཐོང་
སྤང་གིས་དག་ནས་སྒོམ་སྤང་གིས་མ་དག་པའི་གནས་སྐབས་སུ་བྱང་ཆུབ་སེམས་དཔའ་
དང་། དྲི་མ་གཉིས་ཀས་དག་པའི་གནས་སྐབས་སུ། རྫོགས་པའི་སངས་རྒྱས་ཞེས་
བརྗོད་པ་ལྟར། འདིར་ཡང་ཀུན་རྫོབ་སེམས་བསྐྱེད་རྒྱུད་ལ་སྐྱེས་པ་ནས་སངས་རྒྱས་
ཀྱི་སའི་བར་དུ་སོ་སོ་སྐྱེ་བོའི་གནས་སྐབས། བྱང་ཆུབ་སེམས་དཔའི་གནས་སྐབས། དེ་
བཞིན་གཤེགས་པའི་གནས་སྐབས་ཏེ་གསུམ་དུ་ཕྱེ་བའི་བྱང་ཆུབ་སེམས་དཔའ་ཉིད་ལ་
འཇོག་སྟེ། འོག་ཏུ་དེ་ནས་བཟུང་སྟེ་དེ་ནི་ཐོབ་པ་འགྱུར་བ་ཡི། །བྱང་ཆུབ་སེམས་དཔའ་
ཞེས་བྱའི་སྒྲ་ཉིད་ཀྱིས་བསྙད་དོ། །ཞེས་གསུངས་པ་དང་དོན་གཅིག་གོ །འོ་ན་ཚོགས་
ལམ་གྱི་གནས་སྐབས་ཀྱི་རྒྱུ་གསུམ་ལས། སྦྱོར་ལམ་གྱི་གནས་སྐབས་ཀྱི་བྱང་སེམས་
འཁྲུངས་པ་ལྟ་བུ་མི་བཞེད་དམ་སྙམ་ན། སྙིང་རྗེ་དང་ཀུན་རྫོབ་བྱང་ཆུབ་ཀྱི་སེམས་
ལས་བྱང་སེམས་འཁྲུངས་པའི་ཚད་ནི། སེམས་དེ་རྒྱུད་ལ་སྐྱེས་པ་ཙམ་གྱིས་ཐ་སྙད་
འཇོག་པར་སྤྱོད་འཇུག་ལས་གསུངས་ཀྱང་། གཉིས་སུ་མེད་པའི་ཡེ་ཤེས་ལས་བྱང་སེམས་
འཁྲུངས་པའི་ཚད་ནི་ངེས་པར་འཕགས་པ་ལ་འཇོག་དགོས་ཏེ། བདག་མེད་རྟོགས་པའི་
ཡུམ་ཚོགས་སྦྱོར་གཉིས་ཀ་ན་ཡོད་ཀྱང༌། དེས་བསྐྱེད་པའི་སྲས་ངེས་པར་འཕགས་པ་



123
རྗེ་བཙུན་པའི་གོ་ལན།
ལ་འཇོག་པ་དང་གནད་གཅིག་པའི་ཕྱིར། ཞེས་ཟེར། དེ་ལ་འདི་དྲི་བར་བྱ་སྟེ། འོ་
ན་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ་གནས་སྐབས་
གསུམ་པོ་དེའི་གང་ཟག་གང་ཡིན། གལ་ཏེ་དེ་དག་ལ་མ་དག་པའི་གནས་སྐབས་ཀྱི་
བྱང་ཆུབ་སེམས་དཔའ་ཡིན་ནོ་ཞེ་ན། འོ་ན་དེ་ཆོས་ཅན། མཐོང་སྤང་གིས་དག་སྒོམ་
སྤང་གིས་མ་དག་པའི་གནས་སྐབས་ཀྱི་བྱང་སེམས་ཡིན་པར་ཐལ། དག་ལ་མ་དག་
པའི་གནས་སྐབས་ཀྱི་བྱང་སེམས་ཡིན་པའི་ཕྱིར། འདོད་ན། དེ་མཐོང་སྤང་གིས་དག་
པར་ཐལ། འདོད་པའི་ཕྱིར། འདོད་ན། དེས་མཐོང་སྤང་སྤངས་པར་ཐལ། འདོད་
པའི་ཕྱིར། གལ་ཏེ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ། གང་ཟག་
གསུམ་པོ་གང་ཡང་མིན་ནོ་ཞེ་ན། འོ་ན་ལམ་མ་ཞུགས་ནས་སངས་རྒྱས་ཀྱི་སའི་བར་
གྱི་གང་ཟག་ཐམས་ཅད་གསུམ་དུ་བསྡུས་ནས་བཤད་པ་དེ་མི་མཐད་པར་ཐལ། མཐོང་
ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ། དེ་གསུམ་གང་ཡང་མ་
ཡིན་པའི་ཕྱིར། གལ་ཏེ་དེ་གསུམ་དུ་ཕྱེ་བའི་སེམས་ཅན་གྱི་གནས་སྐབས་ཡིན་སྙམ་
ན། དེ་ཆོས་ཅན། ཁྱོད་དག་ལ་མ་དག་པའི་གནས་སྐབས་ཀྱི་བྱང་སེམས་ཡིན་པར་
ཐལ། དེ་ནས་བཟུང་སྟེ་དེ་ནི་ཐོབ་པར་གྱུར་བ་ཡི། །བྱང་ཆུབ་སེམས་དཔའ་ཞེས་བྱའི་
སྒྲ་ཉིད་ཀྱིས་བསྙད་དོ། །ཞེས་པའི་སྐབས་ནས་བསྟན་པའི་བྱང་སེམས་ཡིན་པའི་ཕྱིར།
དེར་ཐལ། དོན་དམ་པའི་བྱང་སེམས་ཡིན་པའི་ཕྱིར། ཡང་ཁྱེད་ཀྱིས་སྙིང་རྗེ་དང་
ཀུན་རྫོབ་བྱང་ཆུབ་ཀྱི་སེམས་འཁྲུངས་པའི་ཚད་ནི། སེམས་དེ་རྒྱུད་ལ་སྐྱེས་པ་ཙམ་
གྱིས་འཇོག་པར་རྒྱལ་སྲས་ཞི་བ་ལྷས་བཤད་ཟེར་བ་ནི། རྒྱལ་སྲས་ཞི་བ་ལྷས། རྒྱུ་
འབྲས་ཀྱི་རྣམ་གཞག་ཅུང་ཟད་ཀྱང་མི་ཤེས་སོ་ཞེས་སྐུར་བ་འདེབས་པའི་ལོག་ལྟ་ཡིན་
ཏེ། སྙིང་རྗེ་དང་ཀུན་རྫོབ་བྱང་ཆུབ་ཀྱི་སེམས་བྱང་སེམས་ཀྱི་རྒྱུར་ཁས་བླངས་ནས།



124
རྗེ་བཙུན་པའི་གོ་ལན།
དེ་གཉིས་རྒྱུད་ལ་སྐྱེས་པ་དང་བྱང་སེམས་སུ་གྱུར་པ་དུས་མཉམ་ན་རྒྱུ་འབྲས་དུས་མཉམ་
ཡོད་དགོས་པའི་ཕྱིར། འོ་ན་སྤྱོད་འཇུག་ལས། །བྱང་ཆུབ་སེམས་སྐྱེས་གྱུར་ན་སྐད་
ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་རྣམས། །བདེ་གཤེགས་
རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་ཕྱག་བྱར་འགྱུར།
ཞེས་བྱང་ཆུབ་ཀྱི་སེམས་རྒྱུད་ལ་སྐྱེས་པ་དང་རྒྱལ་སྲས་སུ་གྱུར་པ་དུས་མཉམ་པར་བཤད་
པའི་དོན་གང་ཡིན་ཞེ་ན། དེ་ཀ་རྗེ་ཙོང་ཁ་པའི་མན་ངག་མེད་པས་ལན་ཞེས་ཁྱེད་ལ་
སྨྲས་པ་མ་ཡིན་ནམ། དེས་ན་བཤད་པར་བྱ་སྟེ། ལྷག་བསམ་བསྐུལ་བའི་མདོ་ལས།
བུ་རམ་ཤིང་ཤུན་སྙིང་པོ་ཅི་ཡང་མེད། །དགའ་བར་བྱ་བའི་རོ་ནི་ནང་ན་འདུག །ཇི་
ལྟར་ཤུན་པ་དེ་བཞིན་སྨྲ་བ་ནི། །རོ་ལྟར་བུ་ནི་འདི་ལ་དོན་སེམས་ཡིན། །ཞེས་བཤད་
པ་ལྟར། བྱང་ཆུབ་ཀྱི་སེམས་ཀྱི་རྩོལ་བཅས་ཀྱི་མྱོང་བ་ཙམ་རྒྱུད་ལ་སྐྱེས་པའི་གནས་
སྐབས་དང་། རྩོལ་མེད་ཀྱི་མྱོང་བ་ཁྱད་པར་ཅན་རྒྱུད་ལ་སྐྱེས་པའི་གནས་སྐབས་གཉིས་
ཡོད་པ་ལས། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །ཞེས་པའི་བྱང་ཆུབ་ཀྱི་
སེམས་ནི་རྩོལ་བཅས་ཀྱི་མྱོང་བ་ཙམ་རྒྱུད་ལ་སྐྱེས་པའི་བྱང་སེམས་ལ་བྱེད་པས། བྱང་
ཆུབ་ཀྱི་སེམས་མཚན་ཉིད་ཡོངས་སུ་རྫོགས་པ་མིན་ལ། སྤྱོད་འཇུག་ལས་བཤད་པ་དེ་
ནི། རྩོལ་མེད་ཀྱི་མྱོང་བ་རྒྱུད་ལ་སྐྱེས་པའི་བྱང་ཆུབ་ཀྱི་སེམས་མཚན་ཉིད་པ་ལ་བྱེད་
པས། མི་འདྲ་བའི་ཁྱད་པར་དེ་ལྟ་བུ་ཡོད་པ་ཡིན། ཁྱེད་རིགས་པ་མི་ཤེས་པའི་རྟགས་
ལ། གཉིས་སུ་མེད་པའི་ཡེ་ཤེས་ལས་བྱང་སེམས་འཁྲུངས་པའི་ཚད་ནི། ངེས་པར་ ་
འཕགས་པ་ལ་འཇོག་དགོས་ཏེ། བདག་མེད་རྟོགས་པའི་ཡུམ་ཚོགས་སྦྱོར་གཉིས་ཀ་
ན་ཡོད་ཀྱང་། དེས་བསྐྱེད་པའི་སྲས་ངེས་པར་འཕགས་པ་ལ་འཇོག་པ་དང་གནད་གཅིག་
པའི་ཕྱིར། ཞེས་སྨྲས་འདུག་པ། འོ་ན་བྱང་སེམས་སྦྱོར་ལམ་པ་དེ་ཚོགས་ལམ་གྱི་



125
རྗེ་བཙུན་པའི་གོ་ལན།
གནས་སྐབས་ཀྱི་ཡུམ་གྱིས་བསྐྱེད་པ་མ་ཡིན་པར་ཐལ། བདག་མེད་རྟོགས་པའི་ཡུམ་
ཚོགས་ལམ་ན་ཡོད་ཀྱང་། དེས་བསྐྱེད་པའི་སྲས་ངེས་པར་འཕགས་པ་ལ་འཇོག་པའི་
ཕྱིར། རྟགས་དངོས། འདོད་ན། བྱང་སེམས་སྦྱོར་ལམ་དང་། ཚོགས་ལམ་གྱི་
གནས་སྐབས་ཀྱི་བདག་མེད་རྟོགས་པའི་ཡུམ་གཉིས་འབྲེལ་མེད་ཡིན་པར་ཐལ། དེ་
གཉིས་ལ་རྒྱུ་འབྲས་ཀྱི་འབྲེལ་བ་ཡང་མ་གྲུབ། བདག་གཅིག་གི་འབྲེལ་བ་ཡང་མ་གྲུབ་
པའི་ཕྱིར། འོ་ན་རྒྱུད་བླ་ལས། མ་དག་མ་དག་དག་པ་དང༌། །ཞེས་སོགས་ཀྱི་དོན་
གང་ཡིན་ཞེ་ན། དེའི་དོན་ནི། ལམ་མ་ཞུགས་ནས་སངས་རྒྱས་ཀྱི་སའི་བར་ཐམས་
ཅད་ལ། སེམས་ཅན་སོ་སོ་སྐྱེ་བོའི་གནས་སྐབས། དག་ལ་མ་དག་པའི་གནས་སྐབས།།
ཤིན་ཏུ་རྣམ་དག་གི་གནས་སྐབས་གསུམ་ཡོད་ལ། མཐོང་སྤང་གི་ཅུང་ཟད་ཀྱང་མ་
དག་པའི་སེམས་ཅན་སོ་སོ་སྐྱེ་བོའི་གནས་སྐབས་དེ། །ཚོགས་སྦྱོར་མན་ཆད་ཀྱི་གནས་
སྐབས་སུ་འབྱུང་། །དག་ལ་མ་དག་པའི་གནས་སྐབས་དེ། དོམ་དམ་སེམས་བསྐྱེད་
ཐོབ་པའི་བྱང་ཆུབ་སེམས་དཔའི་སྐབས་ཁོ་ནར་འབྱུང་། །ཤིན་ཏུ་རྣམ་དག་གི་གནས་
སྐབས་དེ། །རྫོགས་པའི་སངས་རྒྱས་ཐོབ་པ་ན་འབྱུང་། ཞེས་པའི་དོན་ཡིན་གྱི། གང་
ཟག་ཐམས་ཅད་གནས་སྐབས་དེ་གསུམ་ཁོ་ནར་འདུས་ཟེར་བ་ནི་བླུན་དཔྱད་དོ། །ཡང་
ཁྱེད་ཀྱི་བཀའ་འགྲེལ་ལས། ཐོག་མར་སྙིང་རྗེ་ཆེན་པོ་རྒྱུད་ལ་སྐྱེས་ནས་དེ་ནས་སེམས་
བསྐྱེད། དེའི་རྗེས་སུ་སྟོང་ཉིད་ཀྱི་ལྟ་བ་རྒྱུད་ལ་སྐྱེད་པར་བྱེད་དེ། འདི་ནི་རིན་ཆེན་
འཕྲེང་བ་ལས། །ཐེག་པ་ཆེན་པོ་གང་ཞིག་ལས། ། སྙིང་རྗེ་སྔོན་བཏང་སྤྱོད་ཀུན་དང་།།
ཡེ་ཤེས་དྲི་མ་མེད་བཤད་པ། །སེམས་ཡོད་སུ་ཞིག་དེ་ལ་སྨོད། ཅེས་གསུངས་སོ། །ཞེས་
བཤད་པའི་ཕྱིར། ལུང་འདིའི་དོན་ནི། ཐེག་ཆེན་གྱི་རིགས་ཅན་དབང་རྟུལ་གྱིས་སྙིང་
རྗེ་ཆེན་པོ་ལ་བརྟེན་ནས་བྱང་ཆུབ་ཀྱི་མཆོག་ཏུ་སེམས་བསྐྱེད་ཅིང་། རང་ཉིད་ཀྱིས་



126
།
རྗེ་བཙུན་པའི་གོ་ལན།
སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པ་ཡང་ཕྱིན་དྲུག་གི་སྤྱོད་པ་ཁྱད་པར་
ཅན་ལ་རག་ལས་པར་མཐོང་ནས། གཉིས་སུ་མེད་པའི་ཡེ་ཤེས་གཙོ་བོར་གྱུར་པའི་
སྤྱོད་པ་ལ་ངེས་པར་འཇུག་པ་ཐེག་ཆེན་གྱི་རིགས་ཅན་དབང་རྟུལ་གྱི་ལམ་བགྲོད་ཚུལ་
ཡིན་ལ། དེ་གང་ཕྱིར་བརྩེ་ཉིད་ཅེས་པའི་ཕྱི་འགྲེལ་འདིས་གསལ་བར་བསྟན་པའི་ཕྱིར།
ཁྱེད་ཀྱིས་ཐེག་ཆེན་གྱི་རིགས་ཅན་དབང་རྣོན་གྱིས་དང་པོར་སྟོང་ཉིད་རྟོགས། དེ་ནས་
སྟོང་ཉིད་མ་རྟོགས་པའི་སེམས་ཅན་ལ་སྙིང་རྗེ་བསྐྱེད། དེའི་རྗེས་སུ་བྱང་ཆུབ་ཀྱི་མཆོག་
ཏུ་སེམས་བསྐྱེད་པ་ཡིན་ཟེར་བ་ནི། ཐེག་པ་ཆེན་པོའི་ལམ་སྤྱིའི་བགྲོད་ཚུལ་ལ་གོ་བ་
མ་ཆགས་པ་ཡིན་ཏེ། སྙིང་རྗེ་ཆེན་པོ་སྟོང་ཉིད་རྟོགས་པའི་ཤེས་རབ་བྱང་ཆུབ་ཀྱི་སེམས་
གསུམ་གྱི་ནང་ནས། བྱང་སེམས་ཀྱི་རྒྱུར་འགྱུར་བ་ལ། གང་གཙོ་བོ་ཡིན་སྙམ་པའི་
དྲོགས་པ་ལ། ཐེག་ཆེན་གྱི་རིགས་ཅན་དབང་རྣོན་གྱིས་སྟོང་ཉིད་རྟོགས་པའི་ཤེས་རབ་
དང་། བྱང་ཆུབ་ཀྱི་སེམས་ཀྱི་རྩ་བ་ཡང་སྙིང་རྗེ་ལ་ཐུག་པས། སྙིང་རྗེ་ཆེན་པོ་བྱང་
ཆུབ་ཀྱི་སེམས་ཀྱི་རྒྱུའི་གཙོ་བོ་ཡིན་ཞེས་འཆད་པ་ལ། གང་ཕྱིར་བརྩེ་ཉིད་རྒྱལ་བའི་
ལོ་ཏོག་ཕུན་ཚོགས་འདིའི། ཞེས་སོགས་གསུངས་པའི་ཕྱིར། དེ་ལ་ནི་ཐེག་ཆེན་གྱི་
རིགས་ཅན་དབང་རྣོན་གྱིས་སྟོང་ཉིད་རྟོགས་པའི་སྔ་རོལ་དུ་སྙིང་རྗེ་ཆེན་པོ་རྒྱུད་ལ་སྐྱེད་
དགོས་པ་ཡིན་ཏེ། རང་འགྲེལ་ལས། བྱང་ཆུབ་ཀྱི་སེམས་དང་གཉིས་སུ་མེད་པའི་
ཡེ་ཤེས་ཀྱི་རྩ་བ་ཡང་སྙིང་རྗེ་ཡིན་པའི་ཕྱིར་ན། སྙིང་རྗེ་གཙོ་བོ་ཉིད་དུ་བསྟན་པར་འདོད་
པས། གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །ཞེས་སོགས་གསུངས་
པའི་ཕྱིར་དང༌། ཕྱི་འགྲེལ་དུ། དེའི་ཕྱིར་སངས་རྒྱས་ཀྱི་ཆོས་ཐམས་ཅད་ཀྱི་ས་བོན་
ནི་སྙིང་རྗེ་ཉིད་ཡིན་ནོ། །ཞེས་དང་། དེའི་ཤེས་བྱེད་དུ་རིན་ཆེན་འཕྲེང་བ་དྲངས་པ་
ལས་ཀྱང་། །སྙིང་རྗེ་སྔོན་བཏང་སྤྱོད་ཀུན་དང༌། །ཞེས་གསུངས་པ་ཡིན་ནོ། །འོ་ན།



127
རྗེ་བཙུན་པའི་གོ་ལན།
དོན་དམ་རྣམ་པར་ངེས་གྱུར་ནས། །ལྟ་ངན་འཐིབས་གནས་འཇིག་རྟེན་ལ། །སྙིང་
རྗེ་ཀུན་ཏུ་བསྐྱེད་ནས་སུ། །ཞེས་གསུངས་པའི་དོན་གང་ཡིན་ཞེ་ན། །དེའི་དོན་ནི་སྙིང་
རྗེ་སྔོན་དུ་མ་བཏང་བའི་བྱང་སེམས་ཀྱི་སྤྱོད་པ་ལ་སློབ་ཚུལ་ཡོད་པའི་དོན་མ་ཡིན་གྱི།།
ཐེག་པ་ཆེན་པོའི་རིགས་ཅན་དབང་པོ་རྣོན་པོས་ཐོག་མར་མར་ཤེས་དྲིན་སོགས་ལ་བརྟེན་
ནས། སེམས་ཅན་སྡུག་བསྔལ་དང་བྲལ་འདོད་ཀྱི་སྙིང་རྗེ་ཆེན་པོ་བསྐྱེད། དེ་ནས་སེམས་
ཅན་ཐམས་ཅད་སྡུག་བསྔལ་དང་བྲལ་ནུས་མི་ནུས་དཔྱོད་པར་བྱེད། དེ་ལྟར་དཔྱད་
ན་བདེན་འཛིན་གྱི་ཞེན་ཡུལ་ལ་རིགས་པ་དྲི་མ་མེད་པས་གནོད་པ་མཐོང་སྟེ། རྫོགས་
པའི་བྱང་ཆུབ་ལ་ཚད་མས་དྲངས་པའི་ངེས་པ་རྙེད་པ་ན། སྔར་སྔོན་དུ་སོང་བའི་སྙིང་
རྗེ་ལ་བརྟེན་ནས་བདག་གིས་སེམས་ཅན་ཐམས་ཅད་ཀྱི་དོན་དུ་རྫོགས་པའི་སངས་རྒྱས་
ཀྱི་གོ་འཕང་ཐོབ་པར་བྱའོ་སྙམ་དུ་སེམས་བསྐྱེད་ལ་བློ་སྦྱོང་བ་ཡིན་པའི་ཕྱིར། དེ་ཡང་
གདུལ་བྱ་དབང་རྣོན་གྱི་ཁྱད་ཆོས་ནི། དམ་བཅའི་དོན་མ་ངེས་པར་དམ་མི་འཆའ་བ་
དང་། ཐོབ་བྱའི་ཡུལ་ལ་ངེས་པ་མ་འདྲོངས་པར་ཐོབ་འདོད་མི་སྦྱོང་བ་སོགས་ཡིན་
ནོ། །ཡང་ཁྱེད་ཀྱིས་ཐེག་པ་ཆེན་པོའི་རིགས་ཅན་དབང་པོ་རྣོན་པོས་ཐོག་མར་གཉིས་
སུ་མེད་པའི་ཡེ་ཤེས་གཏན་ལ་ཕབ་ནས་དེའི་འོག་ཏུ་སེམས་བསྐྱེད་པ་ཡོད་པས་ཞེས་པའི་
སྐྱོན་སྤོང་གིས་ཀྱང་སྐྱོན་སྤོང་མི་ནུས་ཏེ། སྙིང་རྗེ་དང་སེམས་བསྐྱེད་སྔོན་དུ་སོང་བའི་
གཉིས་སུ་མེད་པའི་ཡེ་ཤེས་བྱང་སེམས་ཀྱི་རྒྱུར་ཇི་ལྟར་འགྱུར་ཞེས་པའི་སྐྱོན་ད་དུང་སྤོང་
དགོས་པའི་ཕྱིར། །ཞེས་ཟེར་བའི་ལན་བཤད་ཟིན་ནའང་། མ་གོ་འདུག་པས་བཤད་
པར་བྱ་སྟེ། ཊཱིཀ་ཆེན་གྱི་ལུགས་ལ་ཐེག་ཆེན་གྱི་རིགས་ཅན་དབང་རྣོན་ལ་སྙིང་རྗེ་དང་
གཉིས་སུ་མེད་པའི་བློ་རྒྱུད་ལ་སྐྱེ་བའི་ཚེ། དེ་མཚན་ཉིད་པ་གཅིག་རྒྱུད་ལ་སྐྱེ་ཡང་། བྱང་
ཆུབ་ཀྱི་སེམས་རྒྱུད་ལ་སྐྱེ་བའི་ཚེ། སེམས་བསྐྱེད་བཅོས་མ་དང་། བཅོས་མིན་གྱི་སེམས་



རྗེ་བཙུན་པའི་གོ་ལན།
128
བསྐྱེད་རྒྱུད་ལ་སྐྱེ་བའི་རིམ་པ་གཉིས་ཡོད་པས། སེམས་བསྐྱེད་མཚན་ཉིད་པ་རྒྱུད་ལ་
སྐྱེས་པའི་རྗེས་སུ་སྟོང་ཉིད་རྟོགས་པའི་ཤེས་རབ་ཚོགས་ལམ་ཐོབ་མ་ཐག་པའི་བྱང་སེམས་
ཀྱི་རྒྱུར་ཁས་མ་བླངས་པའི་ཕྱིར། དེ་རྗེས་ཁྱེད་ཀྱིས་མདོར་ན་དོགས་གཅོད་མང་དུ་
བྱས་པའི་མཐར། འདིར་གསུངས་པའི་སྙིང་རྗེ་དང་བྱང་ཆུབ་ཀྱི་སེམས་དང༌། གཉིས་
སུ་མེད་པའི་ཡེ་ཤེས་གསུམ། དེ་གསུམ་མཚན་ཉིད་པ་མིན་པ་ཞིག་ཐོན་འདུག་པས།
ལེགས་པར་བསམས་ན་གཡང་ཟ་བའི་བཤད་པའོ། །ཞེས་སྐུར་ཞུས་དང་བཅས་ཏེ་ལབས་
འདུག་པ། སྐབས་འདིའི་སྙིང་རྗེ་དང་སྟོང་ཉིད་རྟོགས་པའི་བློ་གཉིས་མཚན་ཉིད་པ་མིན་
པོར་ཁོ་བོ་ཅག་གིས་ཁས་མ་བླངས་ཤིང་། སྐབས་འདིའི་བྱང་ཆུབ་ཀྱི་སེམས་བསྐྱེད་
མཚན་ཉིད་པ་ཡིན་པའི་ཕྱིར། ཁྱོད་འདོད་པ་ནི། རྒྱུ་འབྲས་ཀྱི་རྣམ་དབྱེ་ལ་རྨོངས་
ཤིང་། མཆོད་བརྗོད་ཀྱི་གཞུང་ལ་གོ་བ་མ་རྙེད་པའི་གཏམ་དུ་འདུག་པས། གཡང་
དེ་བས་ཁྱེད་རང་ཟ་བར་སྣང་ངོ་། །གང་ཕྱིར་བརྩེ་ཉིད་ཅེས་སོགས་ཀྱི་སྐབས་སུ། ཁྱེད་
ཀྱིས་སྙིང་རྗེ་ཆེན་པོ་བར་དུ་སྤེལ་བ་ལ་ཆུ་དང་འདྲ་བ་ནི། བྱང་ཆུབ་ཀྱི་སེམས་བསྐྱེད་དུ་
ཟིན་ཀྱང་སྙིང་རྗེའི་ཆུས་ཡང་དང་ཡང་མ་བཅུས་ན། ངེས་པར་ཉན་ཐོས་དང་རང་སངས་
རྒྱས་ཀྱི་མྱ་ངན་ལས་འདས་པར་འགྱུར་རོ། །ཞེས་གསུངས་ཏེ། འཕགས་པ་གྲོལ་སྡེས་
སྐད་ཅིག་མ་བརྒྱད་པ་ལ་བྱམས་སོགས་ཚད་མེད་བཞི་མ་བསྒོམས་ན། སྐད་ཅིག་མ་
དགུ་པ་ལ་སེམས་ཅན་གྱི་ཁམས་ལ་ལྟོས་པ་མེད་པར་འགོག་པར་ལྟུང་། ཞེས་དང་། ས་
བརྒྱད་པ་སྤྲོས་པ་མཐའ་དག་བཀག་པའི་འགོག་པ་ལས་རྒྱལ་བ་རྣམས་ཀྱིས་སློང་བར་མ་
མཛད་ན། དེའི་ཚེ་ཉིད་དུ་མྱ་ངན་ལས་འདའ་བར་འགྱུར་རོ། །ཞེས་གསུངས་པ་དང་
དོན་གཅིག་སྟེ། རེ་ཞིག་སེམས་ཅན་གྱི་དོན་རྒྱུན་ཆད་པའི་དགོངས་པ་ཅན་གྱིས་མྱ་ངན་
ལས་འདས་པའོ། ཞེས་ཟེར་བ་ནི་བསམ་བཞིན་དུ་རང་ཉིད་སྨ་འབེབས་པ་ལ་ཞུགས་



རྗེ་བཙུན་པའི་གོ་ལན།
129
པ་ཡིན་ཏེ། ཉི་ཁྲི་སྣང་བར་མཐོང་བའི་ལམ་གྱི་སྐད་ཅིག་མ་བརྒྱད་པ་ལ་ནི། བྱང་ཆུབ་
སེམས་དཔའ་རྣམས་ལ་ཚད་མེད་པ་རྣམས་བསྒོམ་དགོས་པ་ཡིན་ཏེ། །ཞེས་གསུངས་
པའི་མཐོང་ལམ་སྐད་ཅིག་བརྒྱད་པ་ལ་བཤད་པའི་ཕྱིར། དང་པོར་ང་ཞེས་བདག་ལ་
ཞེན་གྱུར་ཅིང༌། །ཞེས་པའི་སྐབས་སུ་ཁྱེད་ཀྱིས། ཊིཀ་ཆེན་འགོག་པ་ན། ཁ་ཅིག་
སྡུག་བསྔལ་གཉིས་ཀྱི་སྟེང་དུ་ཁྱབ་པ་འདུ་བྱེད་ཀྱི་སྡུག་བསྔལ་གྱིས་བཅོག་པའི་ཕྱིར། ཞེས་
བསྣན་པ་ནི་གནད་མ་ཟིན་པ་སྟེ་འོག་ཏུ་འཆད་དོ། །ཞེས་སྨྲས་ནས། འོག་ཏུ་སྐད་ཅིག་
གིས་འཇིག་པ་ནི་ཁྱབ་པ་འདུ་བྱེད་ཀྱི་སྡུག་བསྔལ་གྱི་དོན་ཏེ། དེ་ཡང་དངོས་སྨྲ་བ་དག་
གིས་ཟག་མེད་ཀྱི་ཡེ་ཤེས་ཀྱང་སྐད་ཅིག་གིས་འཇིག་པར་འདོད་པས་སྐད་ཅིག་གིས་འཇིག་
པ་ཙམ་ལ་འདུ་བྱེད་ཀྱི་སྡུག་བསྔལ་དུ་མི་འདོད་པར། ངེད་ཀྱི་དེ་ཡང་རྐྱེན་ལས་སྐྱེས།
ཞེས་ཀུན་འབྱུང་གི་གཙོ་བོ་སྲིད་པའི་རྐྱེན་གྱི་འཕངས་པའི་ཕུང་པོ་ཙམ་ལ་འདོད་ཀྱང་།།
འདིར་ནི། རྒྱུད་བླར། སླུ་བའི་ཆོས་ཅན་ཕྱིར། ཞེས་པའི་འབྲེལ་པར་མདོ་དྲངས་པ་
ལས། མི་རྟག་པ་ཐམས་ཅད་སྡུག་བསྔལ་དུ་གསུངས་པ་དང་། རྩ་ཤེར། །འདུ་བྱེད་
ཐམས་ཅད་སླུ་བའི་ཆོས། །དེས་ན་དེ་དག་བརྫུན་པ་ཡིན། །ཞེས་གསུངས་པ་ལྟར་སྐད་
ཅིག་གིས་འཇིག་པའི་མི་རྟག་པ་ཙམ་ལ་བཞེད་དེ། འགྲེལ་བར་སྐད་ཅིག་རེ་རེ་ལ་མི་
རྟག་པའི་སྡུག་བསྔལ་ཐོག་ཏུ་བབས་པ་དང་། ཞེས་གསུངས་པས་སོ། །ཞེས་ཁ་འཆལ་
ལུང་ན་མེད་པ་ཞིག་བཏོན་འདུག་པ་འདི་ལ་ལན་བཤད་པར་བྱ་སྟེ། དེ་ཡང་དང་པོར་
ང་ཞེས་བདག་ལ་ཞེན་གྱུར་ཅིང་། །བདག་གིས་འདི་ཞེས་དངོས་ལ་ཆགས་བསྐྱེད་པ། །
ཟོ་ཆུན་འཕྱན་ལྟར་རང་དབང་མེད་པ་ཡི། །ཞེས་པས་སྤྱིར་སེམས་ཅན་འཁོར་བའི་སྡུག་
བསྔལ་གྱིས་མནར་བའི་སེམས་ཅན་སྤྱི་ཙམ་ལ་དམིགས་པའི་སྙིང་རྗེ་གཅིག་ལ་སེམས་
ཅན་ཙམ་ལ་དམིགས་པའི་སྙིང་རྗེར་འཆད་པས་སྐྱོན་དེ་དག་ག་ལ་ཡོད། དེས་ན་ཁྱབ་



130
རྗེ་བཙུན་པའི་གོ་ལན།
པ་འདུ་བྱེད་ཀྱི་སྡུག་བསྔལ་གྱིས་ཉིན་རེ་བཞིན་དུ་བཅོག་པའི་ཕྱིར། ཞེས་སྐབས་འདིར་
ངེས་པར་སྦྱོར་དགོས་པ་ཡིན་ནོ། །དེ་ལྟ་མིན་ན། འོ་ན། དང་པོ་རང་ཞེས་བདག་ལ་
ཞེན་གྱུར་ཅིང་། བདག་གི་འདི་ཞེས་དངོས་ལ་ཆགས་བསྐྱེད་པ། །ཞེས་པའི་གཞུང་
འདིས་སེམས་ཅན་ཙམ་ལ་དམིགས་པའི་སྙིང་རྗེ་དེ་བདེན་འཛིན་གྱི་དབང་གིས་འཁོར་
བར་འཁྱམས་པས་ཁྱད་པར་བྱས་པའི་སེམས་ཅན་ལ་དམིགས་པའི་སྙིང་རྗེ་བསྟན་པར་
ཐལ། སྐབས་འདིར་བདེན་འཛིན་གྱི་དབང་གིས་འཁོར་བར་འཁྱམས་ཚུལ་ཞིག་འཆད་
རིགས་པའི་ཕྱིར། ཁྱབ་པ་མེད་ན། སྐབས་འདིར་སྡུག་བསྔལ་གཉིས་ཀྱི་སྟེང་དུ་ཁྱབ་
པ་འདུ་བྱེད་ཀྱི་སྡུག་བསྔལ་གྱིས་བཅོག་པའི་ཕྱིར། ཞེས་བསྣན་པ་ནི་གནད་མ་ཟིན་པའོ། །
ཞེས་རང་ཉིད་ཀྱིས་ཊིཀ་ཆེན་བཀག་པའི་སྟེང་དུ་དངོས་འགལ། འོ་ན་སྐབས་འདིའི་འཇུག་
འགྲེལ་དུ། སྡུག་བསྔལ་དང་པོ་གཉིས་ཀྱིས་མནར་ཚུལ་བཤད་ནས། ཁྱབ་པ་འདུ་བྱེད་
ཀྱི་སྡུག་བསྔལ་གྱིས་མནར་ཚུལ་མི་འཆད་པའི་རྒྱུ་མཚན་གང་ཞེ་ན། ཁྱབ་པ་འདུ་བྱེད་
ཀྱི་སྡུག་བསྔལ་ཐ་མལ་པ་རྣམས་ཀྱིས་སྡུག་བསྔལ་གྱི་རང་བཞིན་དུ་རྟོགས་དཀའ་བས་
མ་བཤད་པ་ཙམ་ཡིན་ནོ། །ཁྱེད་ཀྱི་མི་རྟག་པ་ཡིན་ན་ཁྱབ་པ་འདུ་བྱེད་ཀྱི་སྡུག་བསྔལ་
ཡིན་པས་ཁྱབ་ཅེས་ཟེར་བ་ནི་བློ་གྲོས་ཤིན་ཏུ་རྙིང་བའི་ལོག་རྟོག་ཡིན་ཏེ། འགྲེལ་པ་ཚིག་
གསལ་ལས། བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་ཏུ་ཞལ་གྱིས་བཞེས་
ནས། བྱས་པའི་རྟགས་ཀྱིས་སྒྲ་མི་རྟག་པར་བསྒྲུབ་པའི་སྒྲུབ་ངག་ཡན་ལག་ལྔ་ལྡན་དུ་
བཤད་དམ་མ་བཤད། མ་བཤད་ན་འགྲེལ་པ་ཚིག་གསལ་ལས། དེ་ལ་ཇི་ལྟར་སྒྲ་མི་
རྟག་སྟེ། བྱས་པ་མི་རྟག་པའི་ཕྱིར་རོ། །བྱས་པ་ནི་མི་རྟག་པར་མཐོང་སྟེ། དཔེར་ན་
བུམ་པ་བཞིན་ནོ། །དེ་བཞིན་སྒྲ་ཡང་བྱས་པ་ཡིན་ཏེ། དེའི་ཕྱིར་བྱས་པ་ཉིད་ཀྱི་ཕྱིར་
མི་རྟག་པ་ཡིན་ནོ། །ཞེས་ཉེ་བར་སྦྱར་བས་གསལ་བར་བྱས་པའི་བྱས་པ་གཏན་ཚིགས་



རྗེ་བཙུན་པའི་གོ་ལན།
131
ཡིན་པ་དེ་བཞིན་དུ། ཞེས་གསུངས་པ་མ་མཐོང་བར་ཟད། བཤད་ན་སངས་རྒྱས་ཀྱི་
ཡེ་ཤེས་ཆོས་ཅན། མི་རྟག་པར་ཐལ། བྱས་པ་ཡིན་པའི་ཕྱིར། མ་གྲུབ་ན། དེ་བྱས་
པ་ཡིན་པར་ཐལ། སངས་རྒྱས་ཀྱི་ས་ན་བྱས་པ་ཡོད་པའི་ཕྱིར། མ་གྲུབ་ན། འཕགས་
པ་ཐོགས་མེད་ཀྱིས་རྒྱུད་བླའི་འགྲེལ་བར། ལམ་ནི་འདུས་བྱས་ཀྱི་མཚན་ཉིད་དུ་རྟོགས་
ལ། །ཞེས་བཤད་པ་མི་འཐད་པར་ཐལ། ལམ་བདེན་ཡིན་ན་འདུས་བྱས་ཡིན་པས་
མ་ཁྱབ་པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། དེར་ཐལ་དེའི་ཕྱིར། ཁོ་ན་རེ་
རྒྱུད་བླ་ལས། ངོ་བོ་མེད་ཕྱིར་འཇིག་རྟེན་མགོན་པོ་རྟག །ཅེས་གཟུགས་སྐུ་རྟག་པར་
བཤད་པ་མི་འཐད་པར་ཐལ། སངས་རྒྱས་ཀྱི་ས་ན་མི་རྟག་པ་ཡོད་པའི་ཕྱིར། ཞེས་
ཟེར་ན། སྐྱོན་མེད་དེ། དེ་ལོངས་སྤྱོད་རྫོགས་སྐུ་རྒྱུན་གྱི་རྟག་པ་ཡིན་པ་ལ་དགོངས་
པའི་ཕྱིར། གལ་ཏེ་རྒྱུད་བླའི་འགྲེལ་བར། གང་མི་རྟག་པ་དེ་ནི་སྐྱབས་མ་ཡིན། ཞེས་
བཤད་པ་མི་འཐད་པར་ཐལ། སངས་རྒྱས་ས་ན་མི་རྟག་པ་ཡོད་པའི་ཕྱིར། ཞེས་ཟེར་
ན། སྐྱོན་མེད་དེ། དེ་ནི་མ་རིག་བག་ཆགས་ཀྱི་འདུས་བྱས་པའམ་དྲི་མ་དང་བཅས་
པའི་གནས་སྐབས་ལས་དྲི་མ་མེད་པའི་གནས་སྐབས་གཞན་དུ་འགྱུར་བའི་གཞན་འགྱུར་
གྱི་མི་རྟག་པ་ལ་དགོངས་པའི་ཕྱིར། ཁྱོད་ཀྱིས་རང་ལུགས་འཇོག་པ་ན། སྙིང་རྗེ་གསུམ་
གྱི་མཚན་ཉིད་ལ་རིམ་བཞིན་དུ། སྡུག་བསྔལ་དེ་ལས་སྐྱོབ་པར་འདོད་པའི་རྣམ་པ་ཅན་
དང་། འདུ་བྱེད་ཀྱི་སྡུག་བསྔལ་གྱིས་ཁྱད་པར་དུ་བྱས་པའི་འགྲོ་བ་ལ་དམིགས་ནས་སྡུག་
བསྔལ་དེ་ལས་སྐྱོབ་པར་འདོད་པའི་རྣམ་པ་ཅན་དང་། རང་བཞིན་སྟོང་པས་ཁྱད་པར་
དུ་བྱས་པའི་འགྲོ་བ་ལ་དམིགས་ནས་སངས་རྒྱས་ཉིད་ཡང་དག་པར་འདོད་པའི་སྒོ་ནས་
སྐྱོབ་པར་འདོད་པའི་རྣམ་པ་ཅན་ཏེ། དང་པོའི་ཡུལ་ནི་སོ་སྐྱེ་དང་ཉན་རང་སློབ་པ་རྣམས་
ཡིན་ལ། གཉིས་པའི་ཡུལ་ནི་དེའི་སྟེང་དུ་ཉན་རང་མི་སློབ་པ་དང་ས་བཅུའི་རྗེས་ཐོབ་



རྗེ་བཙུན་པའི་གོ་ལན།
132་
ལ་གནས་པའི་བྱང་སེམས་རྣམས་ཀྱང་ཡིན་ཅིང་། གསུམ་པའི་ཡུལ་ནི་དེ་དག་གི་སྟོང་
དུ་ས་བཅུའི་མཉམ་གཞག་ལ་གནས་པའི་བྱང་སེམས་རྣམས་ཀྱང་ཡིན་པར་ཤེས་པར་བྱའོ།
ཞེས་ཟེར་བ་བྱས་འདུག་པ། དབུ་མ་ལ་འཇུག་པ་འདིར། །དང་པོར་ང་ཞེས་བདག་
ལ་ཞེན་གྱུར་ཅིང༌། །བདག་གིས་འདི་ཞེས་དངོས་ལ་ཆགས་བསྐྱེད་པ། །ཟོ་ཆུན་འཕྱན་
ལྟར་རང་དབང་མེད་པ་ཡི། །འགྲོ་ལ་སྙིང་རྗེར་གྱུར་གང་དེ་ལ་འདུད། །ཅེས་པས་
སྙིང་རྗེའི་དམིགས་ཡུལ་གྱི་སེམས་ཅན་སྡུག་བསྔལ་གྱིས་མནར་ཚུལ་བཤད་ན། སྙིང་
རྗེ་གསུམ་གྱི་ཁྱད་པར་བཤད་པ་མི་འཐད་པར་ཐལ། སྐབས་འདིའི་སྙིང་རྗེའི་དམིགས་
ཡུལ་གྱི་སེམས་ཅན་ཡིན་ན། འཁོར་བ་པ་ཡིན་མི་དགོས་པའི་ཕྱིར། མ་གྲུབ་ན། ས་
བཅུའི་བྱང་འཕགས་རྣམས་ཆོས་ཅན། དེར་ཐལ། དེའི་ཕྱིར། རྟགས་དངོས། འདོད་
ན། རྒྱལ་སྲས་ཟླ་བ་ལས་བྱུང་སྲིད་མིན་སྲིད་པ་ཡི། །ཞེས་པའི་རང་འགྲེལ་ལས། འདི་
ནི་འཁོར་བའི་ཁོངས་སུ་མ་གཏོགས་པས་སྲིད་པ་པ་མ་ཡིན་ཀྱང་སྲིད་པའི་དཔལ་ཏེ། ཞེས་
བྱང་སེམས་ས་གཉིས་པ་བ་དེ་འཁོར་བའི་ཁོངས་སུ་མི་གཏོགས་པར་བཤད་པ་མི་འཐད་
པར་ཐལ། དེ་འཁོར་བའི་སེམས་ཅན་ཡིན་པའི་ཕྱིར། ལན་མེད་དོ། །གཞན་ཡང་།
ཁྱེད་ཀྱི་རོང་ཊིཀ་པས་རྒྱུད་བླའི་དགོངས་པ་བཤད་པ་དང་ནང་འགལ་ཡོད་དེ། བྱང་
སེམས་ས་དང་པོ་བ་ཆོས་ཅན། ཁྱོད་ཀྱིས་འཁོར་བ་སྤངས་པའི་ཕྱིར། མ་གྲུབ་ན། དེ་
དེར་ཐལ། ས་དང་པོ་ནས་ཉན་རང་གི་སྤངས་རྟོགས་ཀྱི་རིགས་རྫོགས་པའི་ཕྱིར། འཁོར་
གསུམ། དེ་བཞིན་དུ་ཉན་ཐོས་དགྲ་བཅོམ་ཡང་འཕེན་ནོ། །གལ་ཏེ་ས་བཅུའི་བྱང་སེམས་
རྣམས་དང་ཉན་རང་དགྲ་བཅོམ་པ་རྣམས་སྙིང་རྗེའི་དམིགས་ཡུལ་ཡིན་ཏེ། སྙིང་རྗེ་
ཆེན་པོ་ཡིན་ན། སེམས་ཅན་ཐམས་ཅད་ལ་དམིགས་ནས་སྡུག་བསྔལ་དང་བྲལ་བར་
འདོད་པའི་རྣམ་པ་ཅན་ཡིན་དགོས་པའི་ཕྱིར་སྙམ་ན། སྐྱོན་མེད་དེ། ཐམས་ཅད་ཅེས་



133
རྗེ་བཙུན་པའི་གོ་ལན།
པ་སྤྱི་སྒྲ་བྱེ་བྲག་ལ་འཇུག་པར་གསེར་འཕྲེང་གི་སྐབས་མང་པོར་གསུངས་པ་དེ་རིགས་
པའི་ཕྱིར། དེ་ལྟ་མ་ཡིན་ན་ཁྱེད་རང་གིས་སྙིང་རྗེ་གསུམ་དམིགས་ཡུལ་སོ་སོར་ཕྱེ་བ་
དང་ཁས་བླངས་ནང་འགལ་བའོ། །ཡང་ཁྱེད་ཀྱིས་སེམས་བསྐྱེད་ལ་ཀུན་རྫོབ་སེམས་
བསྐྱེད་དང་དོན་དམ་སེམས་བསྐྱེད་ཀྱི་ཐ་སྙད་གསུངས་ཀྱང་། བྱང་སེམས་ལ་དོན་དམ་
པའི་བྱང་སེམས་དང་ཀུན་རྫོབ་པའི་བྱང་སེམས་ཀྱི་ཐ་སྙད་མ་གསུངས། ཊིཀ་ཆེན་བཀག་
ནས། ཁྱོད་རང་གི་ལུགས་ལ། དོན་དམ་སེམས་བསྐྱེད་ཐོབ་པ་དེ་ནས་བཟུང་སྟེ་བྱང་
ཆུབ་སེམས་དཔའ་ཞེས་བྱ་བའི་སྒྲ་ཉིད་ཀྱིས་བསྙད་པར་བྱ་བ་ཡིན་ཏེ། ཞེས་པའི་དོན་
དུ་བྱས་འདུག་པ། འོ་ན། བྱང་སེམས་སོ་སྐྱེ་ལ་བྱང་ཆུབ་སེམས་དཔའ་ཞེས་བྱ་བའི་
སྒྲས་བསྙད་མི་རིགས་པར་ཐལ། དམ་བཅའ་དེའི་ཕྱིར། འདོད་ན། བྱམས་པའི་རྣམ་
པར་ཐར་པའི་མདོ་དང་འགལ། ཡང་འདི་ནི་འཕགས་པ་བརྒྱད་པ་ཇི་ལྟར་དེ་ལྟར་ཉེ་
བར་བསྟན། ཞེས་པའི་འཕགས་པ་བརྒྱད་པ་རྒྱུན་ཞུགས་ཞུགས་པ་ལ་བྱེད་པར་ཊཱིཀ་
ཆེན་དུ་བཤད་པ་ལ། ཁྱེད་ཀྱིས་དེ་ལྟར་འདོད་པ་རང་འགྲེལ་དང་འགལ། ཞེས་སྐྱོན་
བཏང་ནས། ཁྱོད་རང་གི་ལུགས་འཇོག་པ་ནི། ཤེར་མདོ་དང་བསྟན་བཅོས་རྣམས་
སུ། འཕགས་པ་བརྒྱད་པ་རྒྱུན་ཞུགས་ཞུགས་པ་ལ་བཤད་ཀྱང་། འདིར་ནི་མདོ་ཀུན་
ལས་བཏུས་སུ་རྒྱུན་ཞུགས་འབྲས་གནས་ལ་འཕགས་པ་བརྒྱད་པར་བཤད་པས་དེའི་རྗེས་
སུ་འབྲང་ཟེར་བ་ནི། མདོ་ཀུན་ལས་བཏུས་མིག་གིས་མ་མཐོང་བར་ཧམ་པའི་ཕོ་ཚོད་
བྱས་སྨྲས་འདུག་པས། ལན་གདབ་དགོས་པའི་དགག་པར་མི་འདུག་ཀྱང་། འདི་ལྟ་
བུའི་བསྙོན་གཏམ་ལ་ཡང་རྟོགས་དཔྱོད་གང་ཡང་མི་གཏོང་བར། གཏམ་དེ་ཉིད་ཚད་
མར་འཛིན་པའི་རྗེས་འབྲང་རྣམས་ལ་བཤད་པར་བྱ་སྟེ། མདོ་ཀུན་ལས་བཏུས་སུ་དད་
པའི་སྟོབས་བསྐྱེད་པ་ལ་འཇུག་པའི་ཕྱག་རྒྱའི་མདོ་དྲངས་པ་ལས། འཇམ་དཔལ། རིགས་



རྗེ་བཙུན་པའི་གོ་ལན།
134 །
ཀྱི་བུ་འམ་རིགས་ཀྱི་བུ་མོ་གང་ལ་ལ་ཞིག་གིས་འཇིག་རྟེན་གྱི་ཁམས་ཐམས་ཅད་ཀྱི་རྡུལ་
ཕྲ་རབ་ཀྱི་རྡུལ་སྙེད་ཀྱི་སེམས་ཅན་རྣམས་ལ་བསྐལ་པ་གང་གཱའི་ཀླུང་གི་བྱེ་མ་སྙེད་དུ།
ཉིན་རེ་བཞིན་ལྷའི་ཟས་རོ་སྣ་བརྒྱ་པ་དང༌། ལྷའི་གོས་སྦྱིན་པ་བྱིན་པ་བས། གང་གཞན་
ཞིག་གི་སྟོན་པ་གཞན་ལ་མི་སྟོན་པའི་དགེ་བསྙེན་དགེ་བ་བཅུའི་ལམ་དང་ལྡན་པ་ཞིག་
ལ། འདི་ནི་སངས་རྒྱས་བཅོམ་ལྡན་འདས་ཀྱི་བསླབ་པ་ལ་སློབ་པ་ཡིན་ནོ་སྙམ་བསམས་
ནས། ཉིན་གཅིག་ཟན་བྱིན་ན། འདི་ནི་དེ་བས་བསོད་ནམས་གྲངས་མེད་པར་སྐྱེད་
དོ། །དེ་བཞིན་དུ་དགེ་སློང་དང་། དད་པས་རྗེས་སུ་འབྲང་བ་དང་། ཆོས་ཀྱི་རྗེས་སུ་
འབྲིང་བ་དང༌། བརྒྱད་པ་དང་། རྒྱུན་དུ་ཞུགས་པ་དང་། ལན་གཅིག་ཕྱིར་འོང་བ་
དང་། ཕྱིར་མི་འོང་བ་དང༌། དགྲ་བཅོམ་པ་དང་། རང་སངས་རྒྱས་དག་སྟེ། ཞེས་
ཡུལ་སྔ་མ་སྔ་མ་སྔར་བཤད་པ་ལྟ་བུའི་གྲངས་ལ། བསྐལ་པ་གང་གཱའི་ཀླུང་གི་བྱེ་མ་སྙེད་
དུ་ཉི་མ་རེ་རེ་བཞིན། ལྷའི་ཟས་རོ་བརྒྱ་པ་དང་། ལྷའི་གོས་སྦྱིན་པ་བས། ཡུལ་ཕྱི་མ་
ཕྱི་མ་རེ་རེ་ལ་ཉིན་གཅིག་ཟན་བྱིན་ན། སྔ་མ་བས་བསོད་ནམས་ཆེས་གྲངས་མེད་བསྐྱེད་
པར་གསུངས་ལ། ཁྱོད་ཀྱིས་བཤད་པ་དེ་མདོ་ཀུན་ལས་བཏུས་ཀྱི་མགོ་མཇུག་གང་ན་
འདུག་སྟོན་ཅིག །འོ་ན་མདོ་ཀུན་ལས་བཏུས་ཀྱི་དོན་དེ་ལྟར་ཡིན། བརྒྱད་པའི་གང་
ཟག་ལ། དད་པའི་རྗེས་འབྲང་དང་ཆོས་ཀྱི་རྗེས་འབྲང་གི་རྣམ་གཞག་མི་འཐད་དམ་
སྙམ་ན། སྐྱོན་མེད་དེ། བརྒྱད་པའི་གང་ཟག་ལ་རྗེས་འབྲང་གཉིས་ཀ་འཇོག་པར་མངོན་
པ་མཛོད་ལས་གསུངས་པ་ལྟར་སྐབས་འདིར་བཞེད་ལ། མདོ་ཀུན་ལས་བཏུས་སུ་བཤད་
པའི་རྗེས་འབྲང་གཉིས་པོ་ཚོགས་སྦྱོར་གྱི་གནས་སྐབས་ལ་དགོངས་པ་ཡིན་ནོ། །དེ་ལྟར་
ཡང་ཊིཀ་ཆེན་ལས། རྗེས་འབྲང་གཉིས་ནི་ཚོགས་སྦྱོར་གྱི་སྐབས་ཡིན་པར་གསལ་བའི་
ཕྱིར། །ཞེས་གསུངས། དེ་ནི་རིང་དུ་སོང་བར་བློ་ཡང་ལྷག་པར་འགྱུར། །ཞེས་པའི་



135
རྗེ་བཙུན་པའི་གོ་ལན།
སྐབས་སུ་ཁྱེད་ཀྱིས་རྗེ་ཙོང་ཁ་པའི་བཞེད་པ་སྐྱོར་བ་ན། བཞི་པ་རྟོག་པས་བཏགས་པའི་
འཆད་ཚུལ་དགག་པ་ནི། བོད་ཀྱི་དབུ་མའི་དགོངས་པ་འགྲེལ་བར་རློམ་པ་ཁ་ཅིག །སྔར་
གྱི་ས་བཅུ་པའི་ལུང་དོན་འཆད་པ་ན། རང་གི་ཡུལ་ཤེས་པའི་ཆེ་བ་ལ་གནས་པས་ཞེས་
པ་ནི་བྱང་སེམས་རང་གི་ཡུལ་འགོག་པ་ཡང་དག་པའི་མཐའ་ཤེས་པའི་ཆེ་བའོ། །ཞེས་
དང༌། འདི་ལ་དེ་ཁོ་ན་ཉིད་ཀྱི་རྟོགས་པའི་སྟེང་ནས་ཁྱད་པར་གཞག་དགོས་པར་སྣང་
ངོ༌། །ཞེས་ཊིཀ་ཆེན་གྱི་ལུགས་བསྐྱར་ནས། དེ་འགོག་པ་ན། དེ་ནི་ཁྱེད་ཀྱི་ལུགས་ལ་
འགལ་ཏེ། ཆོས་ཐམས་ཅད་རང་བཞིན་མེད་པར་རྟོགས་པ་ལས་གཞན་པའི་དེ་ཁོ་ན་
ཉིད་ཀྱི་རྟོགས་པ་མེད་ལ། དེ་ལ་ནི་ཐེག་པ་ཆེ་ཆུང་ཁྱད་པར་མེད་པར་ཁྱེད་ཀྱིས་ཁས་
བླངས་པའི་ཕྱིར་རོ། །ཞེས་ཟེར་བ་བྱས་འདུག་པ། མ་གོ་བའི་ལོག་རྟོག་ཡིན་ཏེ། དགག་
བྱ་རང་བཞིན་གྱིས་གྲུབ་པ་བཀག་པ་ཙམ་ལས་ཕྲ་བའི་སྟོང་ཉིད་མེད་ཀྱང་། སེམས་རང་
བཞིན་མེད་པའི་སྟོང་ཉིད་དེ་སྤང་བྱ་གློ་བུར་གྱི་དྲི་མ་དང་བྲལ་བའི་ཆ་ལ་སྟོང་ཉིད་དུ་འཇོག་
ཚུལ་ཡང་རྗེས་ཞལ་གྱིས་བཞེས་པ་ཁྱོད་ཀྱིས་མ་གོ་བས་ལན། དེས་ན་ཉན་རང་དགྲ་
བཅོམ་དང་ས་བདུན་པ་བ་གཉིས་ཀ་སྟོང་ཉིད་ཕྲ་མོ་རྟོགས་པར་མཚུངས་ཀྱང་། ཡུལ་
སྟོང་ཉིད་ཁྱད་པར་ཞིག་ལ་སྙོམས་པར་འཇུག་ལྡང་བྱེད་ལུགས་ཁྱད་པར་བ་ཞིག་གི་སྒོ་
ནས་ས་བདུན་པ་བ་ལྷག་པར་སྟོན་པ་ཡིན་ཏེ། དེ་ཡང་འདིའི་ཡུལ་གྱི་འགོག་པ་ནི། ཤེས་
རབ་གནས་པས་འགོག་པ་ཐོབ་པར་འགྱུར། །ཞེས་པའི་འགོག་པ་དེའོ། །དེ་ནི་ས་ལྔ་
པ་མན་ཆད་ཀྱི་སྤང་བྱ་མ་ལུས་པར་སྤངས་པས་ཁྱད་པར་དུ་བྱས་ཤིང་། ཤེར་ཕྱིན་ལྷག་
པའི་སྟོབས་ཀྱིས་ཐོབ་པའི་དེ་བཞིན་ཉིད་དོ། །དེ་ལྟ་བུའི་འགོག་པ་དེ་ལ་ས་དྲུག་པའི་སྐབས་
སུ་མངོན་སུམ་དུ་རྟོགས་ནས་འདྲིས་པར་བྱས་པས། ས་བདུན་པ་ཐོབ་ན་འགོག་པ་དེ་
ལ་བྱ་རྫོགས་ཀྱི་སྐད་ཅིག་མའི་ཐུང་མཐའ་རེ་རེ་ལ་མངོན་སུམ་དུ་འཇུག་ལྡང་བྱེད་ནུས་



136
_
རྗེ་བཙུན་པའི་གོ་ལན།
པ་ཡིན་པས། དེའི་སྒོ་ནས་ཟིལ་གྱིས་གནོན་ཚུལ་བཤད་པ་ཡིན་ཏེ། གཞུང་རྩ་བར།
རིང་དུ་སོང་བའི་འདིར་ནི་སྐད་ཅིག་དང་། སྐད་ཅིག་ལ་ནི་འགོག་པར་འཇུག་འགྱུར་
ཞིང་། ཞེས་དང་། དེའི་འགྲེལ་པར། ས་བདུན་པ་རིང་དུ་སོང་བ་འདིར་ནི་ས་དྲུག་
པར་ཐོབ་པའི་འགོག་པ་དེ་ལ་བྱང་ཆུབ་སེམས་དཔའ་སྐད་ཅིག་དང་སྐད་ཅིག་ལ་སྙོམས་
པར་འཇུག་པར་འགྱུར་ཏེ། ཞེས་གསུངས་ཤིང་། དེའི་ཤེས་བྱེད་དུ་ས་བཅུ་པའི་ལུང་
དྲངས་སོ། །ཁྱོད་ཀྱི་རང་ལུགས་འཇོག་པ་ན་རང་གི་ཡུལ་ཤེས་པའི་ཆེ་བའི་དོན་ནི། ཐེག་
ཆེན་རང་གི་ཐུན་མོང་མིན་པའི་ཡུལ་སྤྲོས་པ་མཐའ་དག་བཀག་པའི་འགོག་པ་ཐོས་བསམ་
གྱིས་ཤེས་པ་ཚོགས་སྦྱོར་ནས་ཡོད། མངོན་སུམ་དུ་ཤེས་པ་ས་དང་པོ་ནས་ཡོད་ཀྱང་།
དེའི་ཆེ་བ་ནི་མཚན་འཛིན་སླར་མི་སྐྱེ་བའི་ཆོས་ཅན་དུ་བྱེད་པའི་ནུས་པ་ཡིན་ལ། དེ་
ས་བདུན་པ་ནས་ཐོབ་པས་ཟིལ་གྱིས་གནོན་ཞེས་པའི་དོན་ནོ། །ཞེས་ཟེར་བ་ནི་བླུན་པོའི་
ཚོད་འཇོག་ཧ་ཅང་ཐལ་ཆེས་པ་ཡིན་ཏེ། འོ་ན་བྱང་སེམས་ས་དང་པོ་བས་ཉན་རང་དགྲ་
བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པར་ཐལ། བྱང་སེམས་དང་པོ་བས་སྤྲོས་
པ་མཐའ་དག་བཀག་པའི་སྟོང་ཉིད་དེ་མངོན་སུམ་དུ་རྟོགས། ཉན་རང་དགྲ་བཅོམ་པས་
དེ་མངོན་སུམ་དུ་མ་རྟོགས་པའི་ཕྱིར། འཁོར་གསུམ་མ་ཡིན་ནམ། ལར་ཁྱེད་དང་
ཆེན་པོ་ཤཱཀ་མཆོག་པ་གཉིས་ཀས་རང་བཞིན་མེད་པ་སྟོང་ཉིད་མཚན་ཉིད་པ་མ་ཡིན་པ་
དང༌། ཡོད་མིན་མེད་མིན་གྱི་མཐའ་བཞི་སྤྲོས་བྲལ་འམ་ཞིག་སྟོང་ཉིད་མཚན་ཉིད་པ་
ཡིན་ཅིང༌། ཉན་རང་དགྲ་བཅོམ་པས་སྔ་མ་དེ་མངོན་སུམ་དུ་རྟོགས་ཀྱང་། ཕྱི་མ་དེ་
གཏན་ནས་མ་རྟོགས་པར་འདོད་པ་རང་རྟགས་དཔྱིས་ཕྱིན་པ་བསྟན་པ་ཡིན་ཏེ། འཇུག་
འགྲེལ་དུ་དངོས་པོ་རང་བཞིན་མེད་པར་ཡོངས་སུ་ཤེས་པ་དང་བྲལ་བའི་ཕྱིར། ཞེས་
སོགས་ཀྱི་དོན་ཕྱོགས་ཙམ་ཡང་མ་གོ་ཞིང་། འཇུག་པའི་སྟོང་ཉིད་ཀྱི་རབ་དབྱེ་འཆད་



137
རྗེ་བཙུན་པའི་གོ་ལན།
པའི་གཞུང་ལ་མཛུབ་ཁྲིད་ཚར་གཅིག་ཙམ་ཡང་ཉན་མ་མྱོང་བར་བློ་རྩིང་གི་ཧམ་ཚིག་
ཁོ་ནར་སྣང་བའི་ཕྱིར། ཁྱེད་གཉིས་ལྟར་ན། །མིག་ལ་སོགས་པ་དྲག་པོ་ཡི། །རང་
བཞིན་མེད་ཉིད་གང་ཡིན་པ། །དེ་ནི་ནང་སྟོང་ཉིད་དུ་འདོད། །ཅེས་པའི་གཞུང་འདི་
མཐའ་བཞི་དང་བྲལ་བའི་སྤྲོས་བྲལ་གྱི་སྟོང་ཉིད་དེ་འཆད་རྒྱུ་ཡིན་ནམ། རང་བཞིན་
མེད་པའི་སྟོང་ཉིད་དེ་འཆད་རྒྱུ་ཡིན། དང་པོ་ལྟར་ན། འོ་ན་གཞུང་འདི་གང་ཟག་གི་
བདག་མེད་དང་ཆོས་ཀྱི་བདག་མེད་ལ་སྟོང་ཉིད་དུ་བྱས་པའི་སྟོང་ཉིད་དེ་འཆད་བྱེད་མ་
ཡིན་པར་ཐལ། འདི་ནི་མཐའ་བཞི་དང་བྲལ་བའི་ཡོད་མིན་མེད་མིན་དེ་འཆད་བྱེད་
ཡིན་པའི་ཕྱིར། ཁྱབ་པ་ཁས། འདོད་ན། འཇུག་པ་ལས། བདག་མེད་འདི་ནི་འགྲོ་བ་
རྣམ་དགྲོལ་ཕྱིར། །ཆོས་དང་གང་ཟག་དབྱེ་བ་རྣམ་གཉིས་གསུངས། །དེ་ལྟར་སྟོན་
པས་སླར་ཡང་འདི་ཉིད་ནི། །གདུལ་བྱ་རྣམས་ལ་ཕྱེ་སྟེ་རྣམ་མང་གསུངས། །ཞེས་
གང་ཟག་གི་བདག་མེད་དང་ཆོས་ཀྱི་བདག་མེད་གཙོ་བོར་འཆད་བྱེད་ཀྱི་གཞུང་དུ་དཔལ་
ལྡན་ཟླ་བས་བཤད་པ་དེ་མི་འཐད་པར་ཐལ། འདོད་པའི་ཕྱིར། གཞན་ཡང་སྟོང་ཉིད་
ཀྱི་རབ་དབྱེ་འཆད་པའི་གཞུང་འདི་རྣམས་གོང་དུ་རང་བཞིན་མེད་པ་སྟོང་ཉིད་དུ་བཤད་
པའི་གྲུབ་དོན་འཆད་བྱེད་ཀྱི་གཞུང་མ་ཡིན་པར་ཐལ། དེ་རྣམས་ཆོས་ཐམས་ཅད་རང་
བཞིན་མེད་པ་སྟོང་ཉིད་དུ་འཆད་བྱེད་ཀྱི་གཞུང་མ་ཡིན་པའི་ཕྱིར། འདོད་ན། གོང་
དུ་ཆོས་ཐམས་ཅད་རང་བཞིན་མེད་པ་སྟོང་ཉིད་དུ་བཤད་པའི་གྲུབ་དོན་འཆད་བྱེད་ཀྱི་
གཞུང་མེད་པར་ཐལ་ལོ། །གཞན་ཡང་། ཁྱོད་ཀྱིས་ཉན་རང་གིས་སྟོང་ཉིད་མ་རྟོགས་
པའི་སྒྲུབ་བྱེད་དུ། འཇུག་འགྲེལ་ལས་བཤད་པའི་བསམ་གྱིས་མི་ཁྱབ་པའི་ཆོས་ཉིད་དེ་
ནི། བསམ་མི་ཁྱབ་སོགས་ཁྱད་པར་གྱིས། ཞེས་པའི་སྐབས་ནས་བསྟན་པའི་ཆོས་ཉིད་
ཡིན་ལ། དེ་རྟོགས་པའི་སྒོ་ནས་ཐེག་དམན་ལས་ཁྱད་པར་དུ་འཕགས་པར། །གང་



138
རྗེ་བཙུན་པའི་གོ་ལན།
གིས་ལམ་ནི་གཞན་དག་ལས། །ཁྱད་དུ་འཕགས་པས་ཁྱད་པར་ལམ། །ཞེས་པས་བསྟན་
ཟེར་བ་བྱས་འདུག་པ། མངོན་རྟོགས་རྒྱན་གྱི་ཁྱད་མཚན་འཆད་པའི་གཞུང་འདི་རྣམས་
རང་རྒྱུད་པའི་གྲུབ་མཐའ་གཙོ་བོར་འཆད་བྱེད་ཡིན་ལ། དེ་ཐལ་འགྱུར་བའི་ལུགས་
ལ་ཉན་རང་འཕགས་པས། བདེན་བཞིའི་ཆོས་ཉིད་བསམ་གྱིས་མི་ཁྱབ་པ་སོགས་ཐུགས་
སུ་མ་ཆུད་པའི་སྒྲུབ་བྱེད་དུ་འདྲེན་པ་ནི། ཐལ་རང་གི་གྲུབ་མཐའི་རྣམ་དབྱེ་ལ་མཁས་
པ་ཞིག་གོ །ཡང་ཊཱིཀ་ཆེན་དུ། དེས་ན་ལུགས་འདི་ལ་བདེན་འཛིན་ཤེས་སྒྲིབ་ཏུ་འཇོག་
པའི་ལུགས་ཀྱི་དེ་ལ་ཤེས་སྒྲིབ་ཆུང་འབྲིང་ཆེན་པོ་དགར་བྱས་ནས། ས་གཉིས་པ་སོགས་
སྒོམ་ལམ་དགུས་སྤོང་བའི་རྣམ་གཞག་ཁས་མི་ལེན་ཏེ། ད་དུང་འཆད་པར་འགྱུར་རོ།
ཞེས་གསུངས་པ་ལ། ཁྱོད་ཀྱིས་འདི་ནི་མངོན་རྟོགས་རྒྱན་ལ་ཟུར་ཟ་བར་སྣང་ཡང་།
བདེན་འཛིན་ལ་དགུར་ཕྱེ་ནས་སྒོམ་ལམ་དགས་སྤོང་བ་ནི་རྒྱན་གྱི་ལུགས་ཀྱང་མ་ཡིན་
པས་དགོངས་པ་མ་ལོན་ལ། ཤེས་སྒྲིབ་དགུར་ཕྱེ་ནས་སྒོམ་ལམ་དགུས་སྤོང་བ་ཁས་མི་
ལེན་པ་ནི། རང་གི་གྲུབ་མཐའ་ངན་པ་མི་འདོར་བར་རྒྱལ་ཚབ་བྱམས་པར་ཤེར་ཕྱིན་
གྱི་སྦས་དོན་དབུ་མར་འགྲེལ་པའི་ལུགས་འདོར་བར་སྣང་བས། སེམས་ཡོད་རྣམས་
ཀྱིས་འདི་ལ་དཔྱོད་ཅིག །ཀྱེ་མ་ལྟ་བའི་སྙིགས་མ་འདི་ལྟ་བུར་གྱུར་སྣང་ངོ༌། །ཞེས་
སྐུར་ཞུས་དང་བཅས་ཏེ་སྨྲས་སོ། །ཁོ་བོ་ཅག་གི་ལུགས་ལ་ཐལ་རང་གཉིས་ཀྱི་ལྟ་བ་ལ་
མཐོ་དམའི་ཁྱད་པར་ཡོད་པས། སྤང་བྱ་སྒྲིབ་པ་ལ་ཡང་ཐལ་འགྱུར་བའི་ལུགས་ལ་བདེན་
འཛིན་ཉོན་སྒྲིབ་དང་། རང་རྒྱུད་པའི་ལུགས་ལ་བདེན་འཛིན་ཤེས་སྒྲིབ་ཏུ་འདོད་པའི་
ཁྱད་པར་བྱུང་བ་ཡིན་ལ། དེས་ན། ས་དགུ་ལ་ནི་ཆེན་པོ་ཡི། །ཞེས་སོགས་ཀྱི་སྐབས་
སུ་བདེན་འཛིན་ལ་དགུར་ཕྱེ་ནས་ས་དགུས་སྤོང་བའི་རྣམ་གཞག་ཁས་ལེན། སྐབས་
འདིར་ཤེས་སྒྲིབ་དགུར་ཕྱེ་ནས་དེས་དགུའི་སྤོང་བའི་རྣམ་གཞག་ཁས་མི་ལེན་པ་ཡིན་ནོ།



139
རྗེ་བཙུན་པའི་གོ་ལན།
དེ་ལ་ཁྱེད་ཀྱིས་རྩོད་ཡིག་ཏུ་བགྲོ་གླེང་འདི་བཏང་སྟེ། མངོན་རྟོགས་རྒྱན་དུ། ས་དགུ་
དང་སྒོམ་སྤངས་ཤེས་སྒྲིབ་དགུ་སྤང་གཉེན་དུ་སྦྱར་བ་འདི་ཁས་མི་ལེན་ན། དེ་དྲང་དོན་
ཡིན་པས་ཁས་མི་ལེན་པ་ཡིན་ནམ། རྒྱུ་མཚན་གཞན་གྱིས་ཡིན། དང་པོ་ལྟར་ན་སྐབས་
དེ་ཉིད་དྲང་དོན་ཡིན་ནམ་མངོན་རྟོགས་རྒྱན་རིལ་པོ་དྲང་དོན་ཡིན། དང་པོ་ལྟར་ན།
གསལ་བར་དབང་ཕྱུག་སྤྱོད་པ་ཡིན། ཕྱི་མ་ལྟར་ན། མགོན་པོ་བྱམས་པས་ཤེར་ཕྱིན་
གྱི་སྦས་དོན་འགྲེལ་བའི་བསྟན་བཅོས་འཛམ་གླིང་གི་རྒྱན་དེ་དྲང་དོན་དུ་བྱས་ནས། ཞེས་
སོགས་ངན་སྨྲས་དང་བཅས་ཏེ་སྨྲས་འདུག་པ། འོ་ན་མངོན་རྟོགས་རྒྱན་དུ། གཟུང་
དོན་རྟོག་པ་སྤོང་ཕྱིར་དང་། འཛིན་པ་མི་སྤོང་ཕྱིར་དང་ནི། ཞེས་རང་རྒྱལ་སློབ་པ་
རྣམས་ཀྱིས་རང་ལམ་དུ་གཟུགས་ཕྱི་རོལ་དོན་དུ་འཛིན་པའི་རྟོག་པ་སྤོང་ནུས། ཤེས་
པ་བདེན་པར་འཛིན་པའི་མི་སྤོང་བར་བཤད་པ་དེ་དྲང་དོན་ཡིན་ནམ། ངེས་དོན་ཡིན་
ནམ། དང་པོ་ལྟར་ན་དེ་ཀའི་ཐད་དེ་དྲང་དོན་ཡིན་ནམ། མངོན་རྟོགས་རྒྱན་རིལ་པོ་
དྲང་དོན་ཡིན། དང་པོ་ལྟར་ན། གསལ་བར་དབང་ཕྱུག་སྤྱོད་པ་ཡིན། །ཞེས་པ་ཁྱེད་
རང་ལ་མཚུངས་སོ། །གཉིས་པ་ལྟར་ན་ཁྱེད་རང་གིས་ཇི་ལྟར་སྨྲས་པ་བཞིན། འཁོར་
གསུམ། གལ་ཏེ་ངེས་དོན་ཡིན་ནོ་ཞེ་ན། འོ་ན་ཕྱི་དོན་མེད་པར་ཐལ། གཟུང་དོན་
རྟོག་པ་སྤོང་ཕྱིར་དང་། །ཞེས་སོགས་ངེས་དོན་སྒྲ་ཇི་བཞིན་པ་ཡིན་པའི་ཕྱིར། དེས་
ན་བསྟན་བཅོས་དེའི་ནང་ནས་གཞུང་གཅིག་དྲང་དོན་དུ་ཁས་བླངས་པ་ལ། གཞུང་དེ་
ཉིད་དྲང་དོན་ཡིན་ནམ། བསྟན་བཅོས་དེ་རིལ་པོ་དྲང་དོན་ཡིན། ཞེས་པའི་དྲི་བ་ནི།
རིགས་པ་མི་ཤེས་པའི་རྣམ་འགྱུར་ཡིན་ཏེ། དཔེར་ན་རྣམ་འགྲེལ་དུ། འབྱུང་སེམས་
ཐ་དད་ཉིད་ཕྱིར་རོ། །ཞེས་པ་ལྟ་བུ་དྲང་དོན་དང༌། ཇི་ལྟ་ཇི་ལྟར་དོན་བསམས་པ། །ཞེས་
སོགས་སེམས་ཙམ་པ་རང་ལུགས་ཀྱི་ལྟ་བ་སྟོན་པས་ངེས་དོན་དུ་འདོད་མོད། ཁྱོད་ལྟར་



རྗེ་བཙུན་པའི་གོ་ལན།
140
ན་དཔལ་ལྡན་ཆོས་གྲགས་ལ། སྐབས་དེ་ཉིད་དྲང་དོན་ཡིན་ནམ། བསྟན་བཅོས་རྣམ་
འགྲེལ་རིལ་པོ་དྲང་དོན་ཡིན་ཞེས་དྲིས་ནས་དགག་དགོས་པས། ཆོས་རྗེ་ས་པཎ་གྱིས།
སྡོམ་གསུམ་རབ་དབྱེ་ལས། ཆོས་ཀྱི་གྲགས་པའི་གཞུང་བཟུང་ནས། །བདག་ཉིད་ཆེན་
པོའི་རིགས་པ་འགོག །ནགས་ན་གནས་པའི་སྤྲེའུ་རྣམས། །ལྗོན་པའི་ཤིང་ལ་མི་གཙང་
འདོར། །ཞེས་གསུངས་པ་ནི་ཁྱེད་ལུང་བསྟན་པ་ཡིན་ནོ། །དེ་དོན་ལ་སྦྱར་ན། སངས་
རྒྱས་བསྟན་ལ་ཞུགས་རློམ་ནས། །མཁས་པའི་གཞུང་ལུགས་མཐའ་དག་འགོག །སངས་
རྒྱས་བསྟན་པའི་ལྗོན་ཤིང་ལ། །ལོག་བཤད་མི་གཙང་མ་ལུས་འདོར། །ཞེས་སྦྱར་བར་
བྱའོ། །འོ་ན་མངོན་རྟོགས་རྒྱན་རིལ་པོ་དྲང་དོན་ཡིན་ནམ། ངེས་དོན་ཡིན་ཞེ་ན། སྤྱིར་
མངོན་རྟོགས་རྒྱན་གྱི་ནང་ན་ཐལ་རང་གི་གཞུང་དུ་མ་ཡོད་ཀྱང་། མངོན་རྟོགས་རྒྱན་
གྱིས་ཡུམ་རྒྱས་འབྲིང་བསྡུས་གསུམ་གྱིས་བསྟན་པའི་སྟོང་ཉིད་ཕྲ་མོ་དེ་རིགས་ཀྱི་སྐབས་
སུ་གཏན་ལ་འབེབས་པའི་ངེས་དོན་གྱི་བསྟན་བཅོས་སུ་འཇོག་ནུས་པ་ཙམ་ཡིན་ཀྱང་།
ཡུམ་རྒྱས་འབྲིང་བསྡུས་གསུམ་གྱི་སྦས་དོན་མངོན་རྟོགས་ཀྱི་རིམ་པ་གཙོ་བོར་འགྲེལ་
བའི་དྲང་དོན་གྱི་བསྟན་བཅོས་སུ་འཇོག་པ་ཡིན་ནོ། ༈ །སྟོན་པ་མཆོག་དང་དེ་སྲས་
མཁྱེན་པའི་གཏེར། །མཐའ་བྲལ་དོན་གཟིགས་ཀླུ་སྒྲུབ་ཟླ་བའི་ཞབས། །རྒྱལ་དང་རྒྱལ་
སྲས་འཕགས་པ་ཡབ་སྲས་ཀྱི། །དགོངས་དོན་མཐར་ཐུག་མཐའ་བྲལ་དབུ་མའི་ལམ།
ཕྱོགས་འདིར་རྒྱས་མཛད་འཇམ་དབྱངས་ཙོང་ཁ་པ། །སྲས་དང་བཅས་ལ་སྙིང་ནས་
གུས་པས་འདུད། །ཐུབ་དབང་ཆོས་ཀྱི་རིན་ཆེན་འབྱུང་ཁུངས་ནས། །ཟབ་ལམ་དབང་
གི་རྒྱལ་པོ་རབ་བླངས་ཏེ། །ཐུབ་བསྟན་རྒྱལ་མཚན་རྩེ་ལ་རབ་བཀོད་ནས། །ཐར་པའི་
ལམ་བཟང་འདོད་རྒུར་སྩོལ་དེར་འདུད། །ཐུབ་དབང་དགོངས་ཟབ་མཐར་ཐུག་ཀུན་
གསལ་མ། །བློ་བཟང་ལེགས་བཤད་ནམ་མཁའི་ནོར་བུ་ཡིས། །གསལ་བར་བྱས་ཚེ་



141
རྗེ་བཙུན་པའི་གོ་ལན།
141 །
ཐུབ་བསྟན་ནོར་འཛིན་མ། །ཕན་བདེའི་འོད་སྟོང་ཟེར་གྱིས་ཁེངས་པ་ན། །ནག་ཕྱོགས་
རླུང་ཤུགས་དྲག་པོས་ཡིད་བསྐྱོད་དེ། །ཕྲག་དོག་རླབས་ཀྱི་འཕྲེང་བ་ཆེས་གཡོ་བའི། མཁས་
རློམ་ཆུ་གཏེར་དུ་མས་ཟབ་མོའི་ལམ། །སྒྲིབ་བྱེད་ཉེས་བཤད་ཆུ་འཛིན་འཁྲིགས་པ་དག
དེ་ཚེ་བདག་གི་ཡོངས་འཛིན་དམ་པ་ཡིས། །ལུང་རིགས་མགྱོགས་འགྲོ་དྲེག་པོས་འགོག་
བྱེད་པའི། །རབ་བྱེད་རྣམ་གཉིས་བརྩམས་པའི་འཕྲོ་ཉིད་ནི། །བདག་གི་བགོ་སྐལ་ཉིད་
དུ་གནང་བས་ན། །ལུང་དང་རིགས་པས་བརྒྱན་ཏེ་བཤད་པར་བྱ། །ངེས་དོན་མཐར་
ཐུག་སྟོན་པའི་བསྟན་བཅོས་དང་། །གཟུར་གནས་མཁས་པའི་ཚོགས་རྣམས་དཔང་པོར་
གསོལ། །རྗེ་བཙུན་ཐམས་ཅད་མཁྱེན་པ་ཙོང་ཁ་པ་ཆེན་པོས། འཕགས་པ་ཡབ་སྲས་
ཀྱི་ལུགས་བཟང་གསལ་བར་ཕྱེས་ནས། །སྐལ་བཟང་མང་པོ་ཐར་པའི་ལམ་ལ་བཀོད་
པ་ན། །གོ་ཤཱཀ་གཉིས་ཕྲག་དོག་སྐྱེས་ཏེ། དགག་པའི་བསྟན་བཅོས་མང་དུ་བྲིས་འདུག་
པ་ལ། བདག་གི་བླ་མ་དམ་པ་རྗེ་བཙུན་ཆོས་ཀྱི་རྒྱལ་མཚན་གྱིས། ཤཱཀ་ལན་རྫོགས་
པར་མཛད་ནས། གོ་ལན་གྱི་འཕྲོ་ལུས་འདུག་པ། བདག་གིས་མདོར་བསྡུས་ཙམ་ཞིག་
བརྗོད་པར་བྱ་སྟེ། དེ་ཡང་གོ་བོས་དཀའ་འགྲེལ་དུ། ཡང་ས་བདུན་པའི་གནས་སྐབས་
སུ་འཆད་པ་ལྟར་སེམས་ཀྱི་སྐད་ཅིག་རེ་རེ་ལ་འགོག་པ་ཡང་དག་པའི་མཐའ་ལ་འཇུག་
ལྡང་བྱེད་པ་འདི་ནས་ནུས་ལ་ས་འོག་མར་མི་ནུས་པར་གསུངས་པ་ཡིན་ནོ་ཞེས་བདག་
གི་བླ་མ་དམ་པ་གསུང་བ་ལྟར་ལེགས་ཏེ། མོས་སྤྱོད་དུ་སེམས་དང་དེ་ཁོ་ན་ཉིད་གཉིས་
རོ་གཅིག་ཏུ་མ་སོང་བའི་སྟོང་ཉིད་ཀྱི་ཏིང་ངེ་འཛིན་ལ་དུས་ཐུང་ངུར་འཇུག་ལྡང་བྱེད་
པར་མི་དགའ་ཡང་། སེམས་དང་དེ་ཁོ་ན་ཉིད་གཉིས་ཆུ་ལ་ཆུ་བཞག་པ་ལྟར་སོང་བའི་ ་
འཕགས་པའི་སྐབས་སུ་འཇུག་ལྡང་གི་ཚུལ་དེ་ཤིན་ཏུ་དཀའ་བའི་ཕྱིར་རོ། །ཞེས་བྲིས་
པ་ནི་ཕྱིན་ཅི་ལོག་སྟེ། འོ་ན་སངས་རྒྱས་ཀྱི་སར་དེ་ཁོ་ན་ཉིད་ལ་འཇུག་ལྡང་གཏན་མི་



རྗེ་བཙུན་པའི་གོ་ལན།
142
ནུས་པར་འགྱུར་ཏེ། སེམས་དང་དེ་ཁོ་ན་ཉིད་གཉིས་རོ་གཅིག་ཏུ་མ་སོང་བའི་སྐབས་
ལས། སོང་བའི་སྐབས་དེ་ཁོ་ན་ཉིད་ལ་འཇུག་ལྡང་ཤིན་ཏུ་དཀའ་བའི་ཕྱིར་རོ། །ཞེས་
བྲིས་པ་ནི་འབྲེལ་མེད་ཀྱི་དགག་པ་སྟེ། ཊཱིཀ་ཆེན་དུ་དེ་ལྟར་གསུངས་པའི་དོན་ནི། སེམས་
དང་དེ་ཁོ་ན་ཉིད་རོ་གཅིག་ཏུ་མ་སོང་བའི་ཏིང་ངེ་འཛིན་ཏེ་སྟོང་ཉིད་དོན་སྤྱིའི་ཚུལ་གྱིས་
རྟོགས་པ་ནི་མོས་སྤྱོད་ཀྱི་ཚེ་ཡོད་ཅིང་། སེམས་དང་དེ་ཁོ་ན་ཉིད་ཆུ་ལ་ཆུ་བཞག་པ་བཞིན་
དུ་རོ་གཅིག་ཏུ་སོང་བའི་ཏིང་ངེ་འཛིན་ནི་དེ་ཁོ་ན་ཉིད་ལ་གཉིས་སྣང་ནུབ་པ་འཕགས་པའི་
ཚེ་ཡོད་ལ། སྤྱིར་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཏིང་ངེ་འཛིན་ལ་དས་ཐུང་
ངུར་འཇུག་ལྡང་བྱེད་སླ་ཞིང་། སྟོང་ཉིད་ལ་གཉིས་སྣང་ནུབ་པའི་ཏིང་ངེ་འཛིན་ལ་དུས་
ཐུང་ངུར་འཇུག་ལྡང་བྱེད་པ་དཀའ་ཞེས་པའི་དོན་ཡིན་པའི་ཕྱིར། རྟགས་གཉིས་ཀ་གྲུབ་
སྟེ། སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཏིང་ངེ་འཛིན་ལ་དུས་ཐུང་ངུར་འཇུག་
ལྡང་བྱེད་ནུས་པའི་སོ་སྐྱེ་ཡོད། སྟོང་ཉིད་མངོན་སུམ་རྟོགས་པའི་ཏིང་ངེ་འཛིན་ལ་དུས་
ཐུང་ངུར་འཇུག་ལྡང་བྱེད་ནུས་པའི་སོ་སྐྱེ་མེད་པའི་ཕྱིར། ཡང་དེའི་མཇུག་ཐོགས་སུ།
ཉན་རང་དགྲ་བཅོམ་མོས་སྤྱོད་ཀྱི་སྐབས་སུ་བློའི་སྟོབས་ཀྱིས་ཟིལ་གྱིས་གནོན་ནུས་ཞེས་
པ་ནས། ཚུལ་བཞིན་དུ་སྨྲ་བ་ལ་གནས་པར་གྱིས་ཤིག །ཅེས་པའི་བར་གྱི་བབ་ཅོལ་
གྱི་ཚིག་མང་དུ་བྲིས་འདུག་པ་རྣམས་ནི་གོང་འོག་གི་ལན་བཤད་པ་རྣམས་ཀྱིས་ཁེགས་
པར་འགྱུར་བས་མ་བྲིས་སོ། །ཡང་དེའི་འཇུག་ཐོགས་སུ། ཊཱིཀ་ཆེན་གྱི་ལུང་དེ་ཁོ་ན་
ཉིད་ཀྱི་ལྟ་བ་མ་རྙེད་ཀྱང་། ཞེས་སོགས་བཀོད་ནས། དེ་ལ་དགག་པ་བརྗོད་ན། དེ་ཁོ་
ན་ཉིད་མ་རྟོགས་ཀྱང་མི་རྟག་སོགས་བཅུ་དྲུག་རྟོགས་པའི་བློ་དེས་གང་ཟག་གི་བདག་མེད་
རྟོགས་ཀྱང་གང་ཟག་གི་བདག་མེད་མཚན་ཉིད་ཚང་བ་མ་རྟོགས་པའི་ཁྱད་པར་དེ་མངོན་
པའི་ལུགས་ཡིན་ནམ། དབུ་མ་ཐལ་འགྱུར་བའི་ལུགས་ཡིན། དང་པོ་ལྟར་ན་མི་འཐད་



143
རྗེ་བཙུན་པའི་གོ་ལན།
༼༩ ནས | །
དེ། ལུགས་དེ་ལ་དེ་ལས་གཞན་པའི་གང་ཟག་གི་བདག་མེད་རྟོགས་པར་བྱར་མེད་པའི་
ཕྱིར། ཕྱི་མ་ཁས་ལེན་པར་སྣང་ཡང་། དེ་ནི་གནད་གཏན་མ་ཟིན་པ་སྟེ། ལུགས་དེ་
ལ་གང་ཟག་བདེན་མེད་དུ་མ་རྟོགས་པར་གང་ཟག་གི་བདག་མེད་རྟོགས་པ་ཙམ་ཡང་
གཞག་ཏུ་མི་རུང་བའི་ཕྱིར་ཏེ། གང་ཟག་བདེན་མེད་དུ་མ་རྟོགས་པར་ཕྱི་རོལ་བས་བཏགས་
པའི་རྟག་གཅིག་རང་དབང་ཅན་གྱི་བདག་མེད་པར་མཐོང་བ་ཙམ་གྱིས་གང་ཟག་གི་བདག་
མེད་རྟོགས་པར་འཇོག་པར། གཞུང་འདིར་དགག་པ་ཡང་ཡང་མཛད་པའི་ཕྱིར་རོ། །
ལུགས་འདི་ལ་དེ་ཁོ་ན་ཉིད་མ་མཐོང་བར་མི་རྟག་སོགས་བཅུ་དྲུག་མངོན་སུམ་དུ་རྟོགས་
པ་ཡང་མི་སྲིད་དེ། དེ་མངོན་སུམ་དུ་རྟོགས་པ་ལ་འགོག་བདེན་དང་ལམ་བདེན་གྱི་མཚན་
ཉིད་བརྒྱད་པོ་མངོན་སུམ་དུ་རྟོགས་དགོས། དེ་མངོན་སུམ་དུ་རྟོགས་པ་ལ་འགོག་བདེན་
དང་ལམ་བདེན་མངོན་སུམ་དུ་རྟོགས་དགོས་པའི་ཕྱིར་ཏེ། འགོག་བདེན་མངོན་སུམ་
དུ་རྟོགས་ན་དོན་དམ་བདེན་པ་མངོན་སུམ་དུ་རྟོགས་དགོས་པའི་ཕྱིར། ཞེས་བྲིས་འདུག་
པའི་ཐལ་འགྱུར་དང་པོ་མི་འཐད་དེ། ཊིཀ་ཆེན་ལས། དེ་ཁོ་ན་ཉིད་མ་རྟོགས་ཀྱང་མི་
རྟག་སོགས་བཅུ་དྲུག་གཏན་ལ་ཕེབས་པ་དང་། །ཞེས་པའི་མི་རྟག་སོགས་བཅུ་དྲུག་ནི། །
མངོན་པ་གོང་འོག་གཉིས་ནས་བཤད་པའི་རིགས་པའི་མི་རྟག་སོགས་བཅུ་དྲུག་ཡིན་པ་
ཁྱོད་རང་གིས་དྲངས་པའི་ཊིཀ་ཆེན་འདི་ཉིད་དུ་གསལ་བའི་ཕྱིར་ཏེ། འདིའི་སྐབས་ཀྱི་
གང་ཟག་གི་བདག་མེད་དེ་རགས་པའི་གང་ཟག་གི་བདག་མེད་ལ་འདི་ཉིད་དུ་བཤད་པའི་
ཕྱིར་ཏེ། ཊཱིཀ་ཆེན་ལས། གོམས་པ་ལས་གང་ཟག་གི་བདག་མེད་རགས་པ་མངོན་སུམ་
དུ་མཐོང་བ་དང་ཞེས་དང་། འདིའི་མཇུག་ཏུ་སྔར་བཤད་པའི་གང་ཟག་གི་བདག་མེད་རགས་
པ་རྟོགས་པའི་ལམ་ལ་གོམས་པར་བྱས་པས་སྤོང་ནུས་སོ། །ཞེས་གསུངས་པའི་ཕྱིར། ཐལ་
འགྱུར་གཉིས་པའང་འདིས་ཁེགས་པར་འགྱུར་རོ། །ཡང་ཁྱེད་ཀྱིས། དེས་ན་མི་



144
རྗེ་བཙུན་པའི་གོ་ལན།
རྟག་སོགས་བཅུ་དྲུག་མངོན་སུམ་དུ་རྟོགས་པ་ལ་མཐོང་ལམ་ཐོབ་དགོས་པར་བཞེད་པ་
ནི་གྲུབ་མཐའ་སྨྲ་བ་བཞི་ཀ་མཐུན་ལ། ཞེས་སོགས་འབྲེལ་མེད་མང་དུ་བྲིས་འདུག་པ་
རྣམས་ནི། ཐལ་འགྱུར་ལྟར་སྣང་འགའ་ཞིག་ཡིན་ཏེ། ཊཱིཀ་ཆེན་ལས་ཀྱང་མཐོང་ལམ་
མ་ཐོབ་པར་མི་རྟག་སོགས་བཅུ་དྲུག་མངོན་སུམ་དུ་རྟོགས་པར་མ་གསུངས་ཤིང་། ཁྱེད་
རང་ཡང་མི་འདོད་པའི་ཕྱིར། དེའི་མཇུག་ཏུ་ཁྱེད་ཀྱིས། དེས་ན་གང་ཟག་གི་བདག་
མེད་ལ་ཕྲ་རགས་གཉིས་སུ་ཕྱེ་བ་དང་། མཚན་ཉིད་རྫོགས་མ་རྫོགས་གཉིས་སུ་ཕྱེ་བ་
ནི། རང་གར་རྟོགས་པས་བཏགས་པ་ཁོ་ན་སྟེ། དངོས་སྨྲ་བས་ཕུང་པོའི་ངོ་བོར་གྱུར་
བའི་བདག་དང་། དེ་ལས་དོན་གཞན་པའི་བདག་མེད་པར་རྟོགས་པས་གང་ཟག་གི་བདག་
མེད་རྟོགས་པར་འདོད་པ་དེ་ནི་དབུ་མ་ཐལ་འགྱུར་བས་ཁས་མི་ལེན་པའི་ཚུལ་མ་ཤེས་
པར་དེ་རང་ལུགས་ཀྱི་བདག་མེད་རགས་པ་རྟོགས་ཚུལ་དུ་བྱས་འདུག་པའི་ཕྱིར་རོ། །ལམ་
དེས་མངོན་པ་ནས་བཤད་པའི་དམིགས་རྣམ་ཅན་གྱི་ཉོན་མོངས་མངོན་གྱུར་སྤོང་། ལུགས་
འདིའི་བདེན་འཛིན་ཉོན་མོངས་ཅན་གྱི་མ་རིག་པར་བཤད་པ་དང་། དེའི་དབང་དུ་བྱས་
པའི་ལྟ་བ་དང་ལྟ་མིན་གྱི་ཉོན་མོངས་རྣམས་ནི་མངོན་གྱུར་ཡང་སྤོང་མི་ནུས་ཞེས་པ་ཡང་།།
གྲུབ་མཐའི་འདོད་ཚུལ་དང་། དོན་གྱི་གནས་ཚུལ་མ་བྱེད་པའི་གཏམ་དུ་སྣང་སྟེ། མངོན་
པའི་ལུགས་ལ་དེ་ནས་བཤད་པའི་དམིགས་རྣམ་ཅན་གྱི་ཉོན་མོངས་ལས་གཞན་པའི་ཉོན་
མོངས་མི་འདོད། ལུགས་འདི་ལ་ཉོན་མོངས་ཅན་གྱི་མ་རིག་པ་དང་། དེའི་དབང་དུ་
བྱས་པའི་ལྟ་བ་དང་ལྟ་མིན་གྱི་ཉོན་མོངས་ལས་གཞན་པའི་ཉོན་མོངས་མི་བཞེད་པའི་ཕྱིར་
ཏེ། བཞི་བརྒྱ་པ་ལས། ལུས་ལ་ལུས་དབང་ཇི་བཞིན་དུ། །གཏི་མུག་ཀུན་ལ་གནས་
གྱུར་ཏེ། །དེའི་ཕྱིར་ཉོན་མོངས་ཐམས་ཅད་ནི། །གཏི་མུག་བཅོམ་པས་བཅོམ་པར་
འགྱུར། །ཞེས་གསུངས་པས་སོ། །མངོན་པ་ནས་བཤད་པའི་ཉོན་མོངས་གཉིས་ཐ་དད་



145
རྗེ་བཙུན་པའི་གོ་ལན།
དུ་ཡོད་ན། གང་ཟག་གཅིག་གི་རྒྱུད་ལ་ཐ་དད་དུ་ཡོད་པ་ཡིན་ནམ། གང་ཟག་སོ་སོ་
ལ་སོ་སོར་ཡོད་པ་ཡིན་ཞེས་དྲིས་ན་བློ་གཟུ་བོས་ཅི་སྨྲ། འཇོག་ཚུལ་འདི་ལ་བལྟས་ན་
དེང་སང་གི་དགེ་བཤེས་རྟོག་དཔྱོད་ཆུག་པ་ཞེས་པ་གཅིག་གི་ཐུགས་རབ་ཀྱང་མེད་པ་
འདྲའོ། །དེས་ན་དེ་ཁོ་ན་ཉིད་མ་རྟོགས་ཀྱང་མི་རྟག་སོགས་བཅུ་དྲུག་རྟོགས་པ་ལུགས་
འདི་ལ་གཏན་ནས་མི་སྲིད་པས། གང་ཟག་དེ་སྤྱོད་འཇུག་གི་གཞུང་དང་སྦྱར་ནས་འཆད་
པ་ནི་གཞུང་ལུགས་ཚད་ལྡན་གྱི་ཞབས་འདྲེན་པའོ། །གཞུང་འདིའི་སྲིད་འདི་ཉོན་མོངས་
ཅན་མིན་ཡང༌། །ཀུན་རྨོངས་བཞིན་དུ་ཅི་སྟེ་མེད། །ཅེས་པ་དང་ཡང་འགལ་ཏེ་དེའི་
རྒྱུད་ཀྱི་སྲེད་པ་དེ་ཉོན་མོངས་ཅན་གྱི་སྲེད་པར་ཁས་བླངས་པའི་ཕྱིར་རོ། །གལ་ཏེ་མངོན་ ་
པ་ནས་བཤད་པའི་ཉོན་མོངས་ཅན་གྱི་སྲེད་པ་མ་ཡིན་ཞེས་པའི་དོན་དུ་འཆད་ན་ཡང་དེའི་
ཁྱད་པར་བཀག་ཟིན་ཏོ། །ཡང་། དེས་ན་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་
པའི་བདེན་འཛིན་གྱིས་དྲངས་པའི་སྲེད་པ་མངོན་གྱུར་བ་རེ་ཞིག་སྤངས་ཀྱང་། གང་
ཟག་ངོ་བོ་ཉིད་ཀྱིས་གྲུབ་པའི་འཇིག་ལྟས་དྲངས་པའི་སྲེད་པ་ཅི་སྟེ་མེད་ཅེས་པ་ལ་འཆད་
པ་ཡང་མི་འཐད་དེ། བདེན་འཛིན་སྔ་ཕྱི་གཉིས་ལ་ཁྱད་པར་མི་སྣང་བའི་ཕྱིར་དང༌། སྲེད་ །
པ་ཕྱི་མ་ཉོན་མོངས་ཅན་མ་ཡིན་པར་ཐལ་བའི་ཕྱིར་རོ། །དེས་ན་སྤྱོད་འཇུག་གི་གཞུང་
གི་དགོངས་པ་ནི། རྒྱུད་བླ་ལས་གསུངས་པ་ལྟར། ཉན་རང་དགྲ་བཅོམ་གྱིས་ལས་དང་
ཉོན་མོངས་པའི་དབང་གིས་བྱུང་བའི་སྐྱེ་རྒ་ན་འཆི་སྤངས་ཀྱང༌། ཐེག་ཆེན་གྱི་མདོ་ལས་
བཤད་པའི་མཚན་མེད་མཐའ་དག་མ་རྟོགས་པས་མ་རིག་བག་ཆགས་ཀྱི་ས་དང་། ཟག་
མེད་ཀྱི་ལས་ལས་བྱུང་བའི་སྐྱེ་རྒ་ན་འཆི་མ་སྤངས་ཤིང༌། མཐར་ཐུག་གི་མྱང་འདས་ ་
ཀྱང་མ་ཐོབ་ཅེས་པའི་དོན་ཡིན་ཏེ། ཉན་ཐོས་ཀྱི་སྡེ་སྣོད་ཉིད་ལས། མཐར་ཐུག་གི་
ཐེག་པ་གསུམ་ག་ཐོབ་པ་ཡིན་གྱི་ཐེག་པ་ཆེན་པོ་བཀའ་མ་ཡིན་པར་འདོད་པ་བཀག་ནས་



རྗེ་བཙུན་པའི་གོ་ལན།
146
ཐེག་ཆེན་བཀར་བསྒྲུབ་པའི་སྐབས་ཡིན་པའི་ཕྱིར་རོ། །ཀྱེ་སྐལ་ལྡན་དག་ལེགས་བཤད་
དང་ཉེས་བཤད་ཀྱི་བླང་དོར་ཤེས་པར་གྱིས་ཤིག ཁོ་བོ་ལ་གང་ཟག་རིས་སུ་བཅད་པའི་
ཕྱོགས་ལྷུང་ཡོད་པ་མིན་གྱི་ཐར་པ་འདོད་ཀྱང་སྐལ་བ་དམན་པ་དག་ལ་སྙིང་བརྩེ་བས་
བཤད་པ་ཡིན་ནོ། །ཞེས་བྲིས་འདུག་པ་འདི་རྣམས་ནི་རང་གིས་རང་མཚང་སྟོན་པར་
བྱེད་ཅིང་སྐྱེས་བུ་དམ་པ་རྣམས་སྨོད་པའི་ལས་ངན་གསོག་པའི་གཏམ་དུ་འདུག་པས། དེ་
ལན་དེ་འཇལ་བྱས་ན་སྡིག་ཆེ་བ་ལས་མི་འདུག སྐབས་སུ་གང་བབ་ཅིག་བརྗོད་ན། གང་
ཟག་གི་བདག་མེད་ལ་ཕྲ་རགས་དང་། མཚན་ཉིད་རྫོགས་མ་རྫོགས་གཉིས་སུ་ཕྱེ་བ་ནི་
རང་གར་རྟོག་པས་བཏགས་པ་ཁོ་ན་སྟེ། །ཞེས་པ་ནི་ཟེར་རྒྱུས་ཕོངས་པའི་དགག་པ་ཡིན་
ཏེ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་བདག་མེད་རགས་པ་དང་། གང་
ཟག་རང་བཞིན་གྱིས་མེད་པ་གང་ཟག་གི་བདག་མེད་ཕྲ་མོར་འཇོག་པ་ནི་དེ་གཉིས་ལ་
རྟོགས་དཀའ་སླའི་ཁྱད་པར་ཡོད་པས། རགས་པ་དང་ཕྲ་བར་བཞག་པ་ཡིན་པའི་ཕྱིར།
དཔེར་ན། ཕ་རོལ་དུ་ཕྱིན་པ་དྲུག་སྔ་མ་སྔ་མ་ཉམས་སུ་ལེན་སླ་ཞིང་། ཕྱི་མ་ཕྱི་མ་ཉམས་
སུ་ལེན་དཀའ་བས་ཕྲ་རགས་ཀྱི་ཁྱད་པར་དང༌། བརྡ་ལས་བྱུང་བའི་སྐྱབས་འགྲོ་ལས་
ཆོས་ཉིད་ཀྱི་ཐོབ་པའི་སྐྱབས་འགྲོ་ཐོབ་དཀའ་བས་རགས་པ་དང་ཕྲ་བར་བཞག་པ་དང་། །
ཀུན་རྫོབ་སེམས་བསྐྱེད་ལས་དོན་དམ་སེམས་བསྐྱེད་ཐོབ་དཀའ་བས་དེ་གཉིས་གོ་རིམ་
བཞིན་དུ་རགས་པ་དང་ཕྲ་བར་བཞག་པ་བཞིན་ནོ། །དེ་ལྟར་ཡིན་ཏེ། མདོ་སྡེ་ནས་
ཕྱིན་དྲུག་གི་གོ་རིམ་སྟོན་པ་ན། སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་གནས་
ཕྱིར་དང༌། །རགས་པ་དང་ནི་ཕྲ་བའི་ཕྱིར། །ཞེས་དང་། སྐྱབས་འགྲོའི་སྐབས་སུ།
བརྡ་དང་ཆོས་ཉིད་ཐོབ་པ་བློ་ལྡན་རྣམས་ཀྱི་སྐྱབས་འགྲོ་འདི་མཆོག་ཡིན། ཞེས་གསུངས་།
པའི་ཕྱིར་དང་། གང་ཟག་གི་བདག་མེད་མཚན་ཉིད་རྫོགས་མ་རྫོགས། ཞེས་པ་ཡང་།།



རྗེ་བཙུན་པའི་གོ་ལན།
གཞི་གང་ཟག་གི་སྟེང་དུ་དགག་བྱ་རང་བཞིན་གྱིས་གྲུབ་པ་བཀག་པའི་བདག་མེད་ནི། །
དགག་བྱ་མཐའ་དག་ཁེགས་ཤིང་དམིགས་ནས་བསྒོམས་པས་སྒྲིབ་པ་མཐའ་དག་རྫོགས་
པར་སྤོང་ནུས་པས། གང་ཟག་བདག་མེད་མཚན་ཉིད་རྫོགས་པ་ཡིན་ལ། གང་ཟག་
རང་རྐྱ་ཐུབ་པའི་རྫས་ཡོད་ཀྱིས་སྟོང་པ་ནི་རང་རྒྱུད་པ་མན་ཆད་ཀྱིས་གང་ཟག་གི་བདག་
མེད་ཕྲ་མོར་འདོད་ཀྱང༌། དགག་བྱ་རང་བཞིན་གྱིས་གྲུབ་པ་བཀག་པའི་བདག་མེད་
ཕྲ་མོ་མིན་པས། བདག་མེད་མཚན་ཉིད་མ་རྫོགས་པ་བཞག་པའི་ཕྱིར། དགག་བྱ་དང་
དགོས་པ་རྫོགས་མ་རྫོགས་ཀྱི་སྒོ་ནས་མཚན་ཉིད་རྫོགས་མ་རྫོགས་སུ་འཇོག་པ་ནི་གཞུང་
ཚད་ལྡན་དུ་མ་ནས་གསུངས་ཏེ། ཀུན་ལས་བཏུས་སུ། ཚུལ་གསུམ་སོ་སོའི་མཚན་ ་
ཉིད་ཀྱི་ཟུར་དུ། ཡོད་པ་དང་མེད་པ་ཉིད་དང་། ངེས་པ་ལ་སོགས་པ་གསུངས་པ་དང་།།
བསྒྲུབ་བྱ་ཡང་དག་གི་མཚན་ཉིད་ལ། ངོ་བོ་ལ་སོགས་པའི་ཁྱད་ཆོས་ལྔ་གསུངས་པས། །
དེ་རྣམས་ཚང་ན་རིམ་པ་བཞིན་དུ། དེ་རྣམས་ཀྱི་མཚན་ཉིད་རྫོགས་པ་དང༌། དེ་རྣམས་
གསུངས་པ་རྣམས་མ་ཚང་ན་དེ་རྣམས་ཀྱི་མཚན་ཉིད་མ་རྫོགས་པར་འཇོག་པའི་ཕྱིར། །
ཚད་མ་ཀུན་ལས་བཏུས་ལས། རྗེས་དཔག་བྱ་དང་དེར་མཚུངས་ལ། །ཡོད་དང་མེད་
ལ་མེད་པར་ནི། །ངེས་པ། ཞེས་དང་། འཐད་ལྡན་དུ་དེ་ཉིད་དྲངས་ནས། ཚུལ་
གསུམ་གྱི་མཚན་ཉིད་ལ་དེ་རྣམས་རྫོགས་དགོས་པར་གསུངས་པ་དང༌། ངོ་བོའི་ཚིག་
ཕྲད་བདག་ཉིད་འདོད། །ཅེས་དང་། རིགས་གཏེར་དུ། མདོ་ལས་མཚན་ཉིད་ལྔ་ལྡན་ ་
གསུངས། །ཞེས་གསུངས་པའིཕྱིར། དངོས་སྨྲ་བས་ཕུང་པོའི་ངོ་བོར་གྱུར་པའི་བདག་ ་
དང་། དེ་ལས་དོན་གཞན་པའི་བདག་མེད་པར་རྟོགས་པས་གང་ཟག་གི་བདག་མེད་རྟོགས་
པར་འདོད་པ་དེ། དབུ་མ་ཐལ་འགྱུར་བས་ཁས་ལེན་པའི་ཚུལ་མ་ཤེས་པར། དེ་རང་
ལུགས་ཀྱི་བདག་མེད་རགས་པ་རྟོགས་ཚུལ་དུ་བྱས་འདུག་པ། ཞེས་པ་ཡང་། བརྗོད་



རྗེ་བཙུན་པའི་གོ་ལན།
148
བྱས་སྟོང་པའི་ཚིག་ཏུ་སྣང་ཏེ། དངོས་སྨྲ་བ་རྣམས་རང་གི་ལུགས་ཀྱི་གང་ཟག་གི་བདག་
མེད་རྟོགས་པས་གང་ཟག་གི་བདག་མེད་རྟོགས་པར་འདོད་པ་དེ། དབུ་མ་ཐལ་འགྱུར་
བས་ཁས་མི་ལེན་པའི་ཕྱིར་ཏེ། དངོས་སྨྲ་བ་རྣམས་ཀྱིས་རང་རང་གི་ལུགས་ཀྱི་གང་
ཟག་གི་བདག་མེད་དེ་གང་ཟག་གི་བདག་མེད་ཕྲ་མོ་མཚན་ཉིད་པར་འདོད་པར་ཕྱིར། ཁྱེད་
ཅི་སྨྲ། ཐལ་འགྱུར་གཉིས་པ་ཡང་མི་འཐད་དེ། ཊཱིཀ་ཆེན་ལས། གང་ཟག་རང་རྐྱ་
ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལམ་གྱིས་མངོན་པ་གཉིས་ནས་བཤད་པའི་
ཉོན་མོངས་མངོན་གྱུར་བ་རེ་ཞིག་སྤོང་ནུས་ཀྱང་། བདེན་འཛིན་གྱི་མ་རིག་པ་སྤོང་མི་
ནུས་པ་གསུངས་པ་དེ་གྲུབ་མཐའི་འདོད་ཚུལ་དང༌། དོན་གྱི་གནས་ཚུལ་མ་ཕྱེད་པའི་
གཏམ་ཡིན་པའི་ཤེས་བྱེད་དུ། མངོན་པའི་ལུགས་ལ་དེ་ནས་བཤད་པའི་དམིགས་རྣམ་
ཅན་གྱི་ཉོན་མོངས་ལས་གཞན་པའི་ཉོན་མོངས་མི་འདོད། ཐལ་འགྱུར་བའི་ལུགས་ལ་
ཉོན་མོངས་ཅན་གྱི་མ་རིག་པ་དང་། དེའི་དབང་དུ་བྱས་པའི་ལྟ་བ་དང་ལྟ་མིན་གྱི་ཉོན་
མོངས་ལས་གཞན་པའི་ཉོན་མོངས་མི་བཞེད་པའི་ཕྱིར། ཞེས་པ་འབྲེལ་མེད་ཀྱི་ཚིག་
ཡིན་པའི་ཕྱིར་ཏེ། ཁྱོད་ཀྱི་ཐལ་ངག་དེ་ནི་རྒྱལ་བ་ཤཱཀྱ་ཐུབ་པ་ཐམས་ཅད་མཁྱེན་པ་
མ་ཡིན་ཏེ། མངོན་པ་མཛོད་ལས། གང་ཞིག་ཀུན་ལ་མུན་པ་གཏན་བཅོམ་ཞིང་། །ཞེས་
གསུངས་དང༌། རྩ་ཤེ་ལས། གང་གི་རྟེན་ཅིང་འབྲེལ་བར་འབྱུང༌། །ཞེས་གསུངས་
པའི་ཕྱིར་ཞེས་པ་དང་མཚུངས་མི་མཚུངས་ལེགས་པར་སོམས་ཤིག །ཁྱེད་ཀྱིས་མངོན་
པ་ནས་བཤད་པའི་ཉོན་མོངས་དང་། འདི་ནས་བཤད་པའི་ཉོན་མོངས་ཐ་དད་དུ་ཡོད་
ན་ཞེས་སོགས་སྨྲ་བ་ནི་འོག་ཏུ་འགོག་ལ། ཁྱེད་ཀྱིས་དེས་ན་དེ་ཁོ་ན་ཉིད་མ་རྟོགས་ཀྱང༌། །
མི་རྟག་སོགས་བཅུ་དྲུག་མངོན་སུམ་དུ་རྟོགས་པ་ལུགས་འདི་ལ་མི་སྲིད་པས། གང་ཟག་
དེ་སྤྱོད་འཇུག་གི་གཞུང་དང་སྦྱར་ནས་འཆད་པ་ནི་གཞུང་ལུགས་ཚད་ལྡན་གྱི་ཞབས་འདྲེན་



149
རྗེ་བཙུན་པའི་གོ་ལན།
པའོ། །ཞེས་སྨྲས་པ་ནི། དོན་མ་རྟོགས་བཞིན་དུ་ཕྲག་དོག་གིས་ཀུན་ནས་བསླངས་པའི་
རྣམ་པར་མི་འཚམ་པའི་ཚིག་སྨྲ་བ་ཡིན་ཏེ། ཊཱིཀ་ཆེན་ལས། དེ་ཁོ་ན་ཉིད་མ་རྟོགས་
ཀྱང་མི་རྟག་སོགས་བཅུ་དྲུག་ཚད་མས་གཏན་ལ་ཕེབས་པ་དང་། ཞེས་པའི་མི་རྟག་སོགས་
བཅུ་དྲུག་ནི་མངོན་པ་གོང་འོག་དང་། རྣམ་འགྲེལ་སོགས་རང་སྡེ་དངོས་སྨྲ་བའི་གཞུང་
ནས་གསུངས་པ་ལྟར་གྱི་མི་རྟག་སོགས་བཅུ་དྲུག་ལ་ཊཱིཀ་ཆེན་ལས་གསལ་བར་གསུངས་
ལ། དེ་མངོན་སུམ་དུ་རྟོགས་པས་མི་རྟག་སོགས་བཅུ་དྲུག་མངོན་སུམ་དུ་རྟོགས་པས་
མ་ཁྱབ་པའི་ཕྱིར། །སྲེད་འདི་ཉོན་མོངས་ཅན་མིན་ཡང་། །ཞེས་པ་ཡང༌། སྲེད་པ་
ལ་མངོན་པ་ནས་བཤད་པ་ལྟར་གྱི་ཉོན་མོངས་ཅན་དང་། དེ་མ་ཡིན་པའི་སྲེད་པ་གཉིས་
སུ་ཡོད་བྱས་པ་ལ། དེའི་རྒྱུད་ཀྱི་སྲེད་པ་ཉོན་མོངས་ཅན་ཡིན་པའི་ཕྱིར། ཞེས་པ་ཡང་
འབྲེལ་མེད་པའི་ཕྱིར་དང་། གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པ་དང་། གང་
ཟག་ངོ་བོ་ཉིད་ཀྱིས་གྲུབ་པར་འཛིན་པའི་རྟོག་པ་ལ་ཁྱད་པར་མེད་པར་ཁྱོད་ཀྱིས་བསྐལ་
བའི་བར་དུ་བསྒྲུབ་ཀྱང་མི་འགྲུབ་པའི་ཕྱིར། སྤྱོད་འཇུག་གི་གཞུང་གི་དགོངས་པ་ནི་
རྒྱུད་བླ་ལས་གསུངས་པ་ལྟར། ཉན་རང་དགྲ་བཅོམ་གྱིས་ལས་དང་ཉོན་མོངས་པའི་
དབང་གིས་བྱུང་བའི་སྐྱེ་རྒ་ན་འཆི་སྤངས་ཀྱང་ཐེག་ཆེན་གྱི་མདོ་ལས་བཤད་པའི་མཚན་
མེད་མཐའ་དག་མ་རྟོགས་པས། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལས་
བྱུང་བའི་སྐྱེ་རྒ་ན་འཆི་མ་སྤངས་ཤིང་། མཐར་ཐུག་གི་མྱང་འདས་ཀྱང་མ་ཐོབ་ཅེས་
པའི་དོན་ཡིན། ཞེས་པ་ཁྱོད་རང་གི་སྤྱོད་འཇུག་གི་གཞུང་དོན་དུ་སྨྲ་བ་འདི་ནི། ཤེར་
ཕྱིན་མདོ་དང་། འཕགས་པ་ཡབ་སྲས་ཀྱི་གཞུང་དང་། སྤྱོད་འཇུག་རྣམས་ཀྱི་ཞབས་
འདྲེན་དུ་སོང་འདུག་སྟེ། ཁྱེད་ཀྱིས་ཉན་རང་རྣམས་ཀྱིས་མཚན་མེད་མཐའ་དག་མ་
རྟོགས་པར་ཁས་བླངས་ལ། འདིའི་ཐད་ཀྱི་སྤྱོད་འཇུག་འགྲེལ་ཆེན་དུ། ཤེར་ཕྱིན་གྱི་
—



150.
རྗེ་བཙུན་པའི་གོ་ལན།
མདོ་དྲངས་པ་ལས། དངོས་པོའི་འདུ་ཤེས་ཅན་ལ་ཐར་པ་མེད། །ཅེས་དང༌། དུས་
གསུམ་ཀའི་རྒྱུན་ཞུགས་ནས་རང་རྒྱལ་དགྲ་བཅོམ་གྱི་བར་རྣམས་ཤེར་ཕྱིན་ལ་བརྟེན་ནས་
ཐོབ་པར་གསུངས་པ་དང༌། འཇིག་རྟེན་ལས་འདས་པར་བསྟོད་པ་ལས། མཚན་མ་
མེད་པ་མ་རྟོགས་པར། །ཁྱོད་ཀྱིས་ཐར་པ་མེད་པར་གསུངས། །ཞེས་དང་། སྤྱོད་
འཇུག་ལས། །གང་ཕྱིར་ལུང་ལས་ལམ་འདི་ནི། །མེད་པར་བྱང་ཆུབ་མེད་པར་གསུངས།
ཞེས་མཚན་མེད་རྟོགས་པའི་ལམ་ཐོབ་པ་མེད་ན་ཐར་པ་དང་བྱང་ཆུབ་དང་དགྲ་བཅོམ་
པ་སོགས་ཐོབ་པ་མེད་པར་གསུངས་པའི་ཕྱིར། སྐྱེས་བུ་དམ་པ་ཁྱད་པར་ཅན་ལ་སྐུར་
བ་བཏབ་ནས། དེའི་སྐྱོན་སྤོང་དུ། སྙིང་བརྩེ་བས་བཤད་པ་ཡིན་ནོ་བྲིས་འདུག་པ། སྙིང་
རྗེ་ཡོད་ན་ཤིན་ཏུ་ལེགས་འདུག །ནེ་ཙོ་རས་དཀྲིས་པ་དང་འདྲ་བར་མ་སོང་བ་ཞིག་འཚལ།
ཡང་ཁྱེད་ཀྱི་དཀའ་འགྲེལ་དུ། དེས་ན་ཐེག་ཆེན་འཕགས་པས་ནི་རྩ་ཤེ་ལས་གསུངས་
པ་བཞིན་དུ་གཞི་གཅིག་བདེན་མེད་དུ་སྒྲུབ་པ་ལ་ཡང་། སྒྲུབ་བྱེད་ཀྱི་རིགས་པ་མཐའ་
ཡས་པས་བསྒྲུབས་པས་དེ་ཁོ་ན་ཉིད་ལ་བློ་ཤིན་ཏུ་རྒྱས་པར་འགྱུར་ལ། ཐེག་དམན་
འཕགས་པ་རྣམས་ལ་ནི་རིགས་པ་མདོར་བསྡུས་པ་ཞིག་གིས་དེ་ཁོ་ན་ཉིད་ཚད་མས་གྲུབ་
ན་སྔ་མ་ལྟར་མི་བྱེད་པས་དེ་ཁོ་ན་ཉིད་ལ་བློ་རྒྱས་པ་མེད་པས་རྒྱས་བསྡུས་དང་། དེ་ཁོ་
ན་ཉིད་བསྒོམ་པ་རྫོགས་མ་རྫོགས་མ་གསུངས་སོ། །ཞེས་བྲིས་པ་ནི། རང་ཉིད་ཀྱིས་
ཐེག་པ་ཆེ་ཆུང་གི་ལྟ་བ་ལ་ཁྱད་པར་མེད་པར་ཁས་བླངས་པའི་གྲུབ་མཐའ་དང་ཐུག་ནས་
མཁས་པའི་གཞུང་རྣམས་གཞན་དུ་བཤད་པ་སྟེ། དེ་ལྟར་ན་ཐེག་པ་ཆེ་ཆུང་དབང་པོ་
རྣོ་རྟུལ་གོ་ལྡོག་པར་འགྱུར་ཏེ། བསྒྲུབ་བྱ་དེ་ཁོ་ན་ཉིད་གཅིག་ཉིད་ཐེག་པ་ཆེན་པོས་སྒྲུབ་
བྱེད་ཀྱི་རིགས་པ་དུ་མས་རྟོགས་དགོས། ཐེག་དམན་གྱིས་རིགས་པ་མདོར་བསྡུས་པ་
ཞིག་གིས་རྟོགས་ནུས་པའི་ཕྱིར། གལ་ཏེ་དེ་ཁོ་ན་ཉིད་ལ་བློ་རྒྱས་མ་རྒྱས་ཀྱི་ཁྱད་པར་



151
རྗེ་བཙུན་པའི་གོ་ལན།
ཡོད་པར་སྨྲས་སོ་སྙམ་ན། དེ་ཡང་མ་བརྟགས་པ་སྟེ། རྟོགས་བྱའི་དེ་ཁོ་ན་ཉིད་ལ་རྟོགས་
ཆེ་ཆུང་དང་ཚང་མ་ཚང་དང་རྒྱས་བསྡུས་དབྱེ་བ་མེད་པར་ཁས་བླངས་པའི་ཕྱིར། སྒྲིབ་
པ་སྤོང་བའི་ནུས་པ་ཆེ་ཆུང་གི་ཁྱད་པར་ཡོད་པས་སྐྱོན་མེད་དོ་ཞེ་ན། དེ་ཡང་ཁྱེད་ཀྱི་
ལུགས་ལ་འགལ་ཏེ། སྤང་བྱ་བདེན་འཛིན་གཅིག་ཉིད་དེ་ཁོ་ན་ཉིད་ལ་བློ་རྒྱས་པས་བསྐལ་
བ་གྲངས་མེད་པ་གཉིས་ཀྱི་བར་དུ་སྤོང་མི་ནུས་ཤིང་། ཅིག་ཤོས་ཀྱིས་ཚེ་གསུམ་ལ་སྤོང་
ནུས་པའི་ཕྱིར། བསྒྲུབ་བྱ་གཅིག་ཉིད་གང་ཟག་གཅིག་གིས་རིགས་པ་མི་འདྲ་བ་དུ་མའི་
སྒོ་ནས་རྟོགས་ཞེས་པ་ཡང་རིགས་ལམ་གྱི་རྣམ་གཞག་དང་འགལ་ཏེ། བསྒྲུབ་བྱ་གཅིག་
ཉིད་རིགས་པ་སྔ་མས་རྟོགས་ཟིན་ནས་གང་ཟག་དེའི་ངོར་རིགས་པ་ཕྱི་མ་ཐམས་ཅད་
གྲུབ་ཟིན་བསྒྲུབ་པའི་གཏན་ཚིགས་ཡིན་པའི་ཕྱིར་རོ། །འོ་ན་དབུ་ཚད་ཀྱི་གཞུང་རྣམས་
ལས་བསྒྲུབ་བྱ་གཅིག་ཉིད་ལ་རིགས་པ་མི་འདྲ་བ་དུ་མ་གསུངས་པ་ཇི་ལྟར་མིན་སྙམ་ན།
དེ་ནི་རྒོལ་བ་སོ་སོའི་དབང་དུ་བྱས་པ་སྟེ། གཟུར་གནས་རྣམཱ་དཔྱོད་དང་ལྡན་པ་དག་
ལེགས་པར་དཔྱོད་གཅིག །ཅེས་བྲིས་འདུག་པ། ཐལ་འགྱུར་དང་པོ་མི་འཐད་དེ། ཊཱིཀ་
ཆེན་ལས། ཐེག་ཆེན་པས་སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་
རྟོགས་པས་དེ་ཁོ་ན་ཉིད་ལ་བློ་གྲོས་ཤིན་ཏུ་རྒྱས་ཤིང་། ཐེག་དམན་གྱིས་རིགས་པ་མདོར་
བསྡུས་ཙམ་གྱིས་རྟོགས་པས། ཐེག་ཆེན་ལྟར་དེ་ཁོ་ན་ཉིད་ལ་བློ་གྲོས་མི་རྒྱས་པ་གསུངས་
པ་ལ། ཁྱེད་ཀྱིས་ཐེག་ཆེན་དབང་པོ་རྟུལ་བ་དང༌། ཐེག་དམན་དབང་པོ་རྣོ་བར་ཐལ་
བར་འཕེན་པ་ནི། ཁྱེད་དང་བློ་གྲོས་ཤིན་ཏུ་རིང་བའི་བབ་ཅོལ་ཡིན་ཏེ། དེ་ཁོ་ན་ཉིད་
ལ་བློ་གྲོས་རྒྱས་པ་བས། དེ་ཁོ་ན་ཉིད་ལ་བློ་གྲོས་མི་རྒྱས་པ་དབང་པོ་རྣོ་བར་འཕངས་
འདུག་པའི་ཕྱིར། ཁྱོད་ལྟར་ན། བྱང་སེམས་ས་དང་པོ་པ་དང་སངས་རྒྱས་འཕགས་
པ་ལ་དེ་ཁོ་ན་ཉིད་ལ་བློ་གྲོས་རྒྱས་མི་རྒྱས་དང་། དབང་པོ་རྣོ་རྟུལ་གྱི་ཁྱད་པར་མེད་པར་



རྗེ་བཙུན་པའི་གོ་ལན།
152
ཐལ། དེ་གཉིས་ཀས་དེ་ཁོ་ན་ཉིད་མངོན་སུམ་དུ་རྟོགས་པར་མཚུངས་ཤིང་། རྟོགས་
བྱའི་དེ་ཁོ་ན་ཉིད་ལ་རྒྱ་ཆེ་ཆུང་དང་ཚང་མ་ཚང་དང་རྒྱས་བསྡུས་ཀྱི་དབྱེ་བ་མེད་པར་
ཁས་བླངས་པའི་ཕྱིར། འཁོར་གསུམ། དེས་ན་ཐེག་ཆེན་པས་རིགས་པའི་རྣམ་གྲངས་
མཐའ་ཡས་པའི་སྒོ་ནས་རྟོགས་པ་དང་། ཐེག་དམན་པས་དེ་ཁོ་ན་ཉིད་རིགས་པ་མདོར་
བསྡུས་ཙམ་གྱིས་རྟོགས་པར་རང་འགྲེལ་ལས་གསུངས་པ་ཡིན་ཏེ། རང་འགྲེལ་ལས།
ཆོས་ཀྱི་བདག་མེད་པ་གསལ་བར་བྱ་བའི་ཕྱིར། ཐེག་པ་ཆེན་པོ་བསྟན་པ་ཡང་རིགས་
པ་ཉིད་དེ། རྒྱས་པར་བསྟན་པར་བརྗོད་པར་འདོད་པའི་ཕྱིར། ཉན་ཐོས་ཀྱི་ཐེག་པ་
ལས་ནི་ཆོས་ཀྱི་བདག་མེད་པ་མདོར་མཚོན་པ་ཙམ་དུ་ཟད་དོ་ཞེས་གསུངས་པའི་ཕྱིར།
དེ་ཁོ་ན་ཉིད་ལ་བློ་གྲོས་རྒྱས་མི་རྒྱས་སྒྲིབ་པ་སྤོང་བ་ནུས་པ་ཆེ་ཆུང་གི་སྒོ་ནས་བཞག་པ་
ལ་ཡང་། ཁྱོད་ཀྱི་དགག་པ་དེ་མི་འཇུག་སྟེ། ཐེག་ཆེན་པ་བློ་གྲོས་རྒྱས་པས་བསྐལ་པ་
གྲངས་མེད་གཉིས་སུ་བདེན་འཛིན་མ་སྤངས་པར་བསོད་ནམས་ཀྱི་ཚོགས་རྒྱ་ཆེན་པོའི་
ལམ་ལ་གོམས་པ་བསྲིངས་པས་སངས་རྒྱས་མྱུར་དུ་ཐོབ་ལ། བརྩོན་འགྲུས་ཤིན་ཏུ་འབར་
བའི་ཉན་ཐོས་སློབ་པས་ཚེ་གསུམ་ལ་བདེན་འཛིན་སྤོང་ནུས་ཀྱང༌། སླར་ཡང་ཐེག་པ་
ཆེན་པོའི་ཚོགས་ལམ་ནས་ཞུགས་ཏེ། བསྐལ་པ་གྲངས་མེད་མང་པོར་ཚོགས་གསོག་
དགོས་པས་སངས་རྒྱས་ཐོབ་པ་ལ་དུས་ཤིན་ཏུ་རིང་བའི་ཕྱིར། ཁྱོད་རང་ཐེག་ཆེན་གྱི་
རྟོགས་བྱའི་སྟོང་ཉིད་ཐེག་དམན་གྱིས་རྟོགས་བྱའི་སྟོང་ཉིད་ལས་ཁྱད་པར་འཕགས་པོར་
འདོད་པ་ལ་ཡང་འཁོར་གསུམ་ཡིན་ནོ། ཐེག་ཆེན་གྱིས་རྟོགས་བྱའི་སྟོང་ཉིད་དེ་ཐེག་
དམན་གྱིས་རྟོགས་བྱའི་སྟོང་ཉིད་ལས་ཁྱད་པར་འཕགས་པ་མི་འཐད་པར་ཐལ། ཉན་
ཐོས་ཚོགས་ལམ་པ་དབང་རྣོན་གྱིས་སྟོང་ཉིད་བསྒོམས་པས་ཚེ་གསུམ་ལ་བདེན་འཛིན་
སྤོང་ནུས། ཐེག་ཆེན་ཚོགས་ལམ་པ་དབང་རྣོན་གྱིས་བདེན་འཛིན་སྤོང་པ་ལ་བསྐལ་པ་



རྗེ་བཙུན་པའི་གོ་ལན།
153
གྲངས་མེད་གཅིག་ཏུ་སྟོང་ཉིད་བསྒོམ་དགོས་པའི་ཕྱིར། འཁོར་གསུམ། ཡང་ཁྱེད་
ཀྱིས། བསྒྲུབ་བྱ་གཅིག་ཉིད་གང་ཟག་གཅིག་གིས་རིགས་པ་མི་འདྲ་བ་དུ་མའི་སྒོ་ནས་
རྟོགས་ཞེས་པ་ཡང་རིགས་ལམ་དང་འགལ་ཏེ། བསྒྲུབ་བྱ་གཅིག་ཉིད་རིགས་པ་སྔ་མས་
རྟོགས་ཟིན་ནས་གང་ཟག་དེའི་ངོར་རིགས་པ་ཕྱི་མ་ཐམས་ཅད་གྲུབ་ཟིན་བསྒྲུབ་པའི་གཏན་
ཚིགས་ཡིན་པའི་ཕྱིར་རོ། །ཞེས་བྲིས་པ་ཡང་བློ་གྲོས་ཤིན་ཏུ་རྩིང་པ་ཡིན་ཏེ། སངས་
རྒྱས་འཕགས་པས་བདེན་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་མ་རྟོགས་
ན་ཐམས་ཅད་མཁྱེན་པ་མ་ཡིན་པའི་ཕྱིར་ཐལ་བའི་སྐྱོན་ཡོད་ལ་རྟོགས་པར་ཁས་བླངས་
ན་ཁྱོད་ཀྱིས་ཁས་བླངས་པ་དང་དངོས་སུ་འགལ་བའི་ཕྱིར། གཞན་ཡང་། སློབ་དཔོན་
ཀླུ་སྒྲུབ་ཀྱིས་སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་གཏན་ལ་ཕབ་པ་
མི་འཐད་པར་ཐལ། དེས་སྟོང་ཉིད་རིགས་པའི་རྣམ་གྲངས་མཐའ་ཡས་སྒོ་ནས་མ་རྟོགས་
པའི་ཕྱིར། རྟགས་དངོས། འདོད་ན། དེ་ལྟར་གཏན་ལ་ཕབ་པའི་མདོ་དང་བསྟན་
བཅོས་མེད་པར་ཐལ། འདོད་པའི་ཕྱིར། འདོད་ན། སྟོང་ཉིད་རྒྱས་པར་སྟོན་པའི་
མདོ་དང་བསྟན་བཅོས་མེད་པར་ཐལ་ལོ། །འདོད་ན་ཧ་ཅང་ཐལ་ལོ། །ཡང་ཁྱེད་ཀྱིས་
གྲུབ་དོན་འཆད་པའི་སྐབས་སུ། ཊིཀ་ཆེན་ལས། དེ་ཁོ་ན་ཉིད་རྟོགས་པ་དང་བྲལ་ན་
གཟུགས་ལ་སོགས་པའི་ཕུང་པོ་ལ་བདེན་པར་དམིགས་པས་བློ་ཕྱིན་ཅི་ལོག་ཏུ་གྱུར་པའི་
ཕྱིར། གང་ཟག་གི་བདག་མེད་མཚན་ཉིད་རྫོགས་པ་རྟོགས་པ་མེད་པར་འགྱུར་ཏེ། །ཞེས་
སོགས་ཀྱི་ལུང་དྲངས་ནས། དེ་འགོག་པ་ན། གང་ཟག་གི་བདག་མེད་མཚན་ཉིད་རྫོགས་
མ་རྫོགས་ཀྱི་ཐ་སྙད་དང་། ཀུན་བརྟགས་པའི་གཞི་ནི་འོག་ནས་འགོག་པར་འགྱུར་ལ།
ཕུང་པོ་གདགས་གཞི་དང་། གང་ཟག་བཏགས་ཆོས་སུ་བྱེད་པ་ནི་རང་རྒྱུད་པ་མན་ཆད་
ཀྱི་ལུགས་ཡིན་གྱི། ཐལ་འགྱུར་བའི་ལུགས་གཏན་མིན་ཏེ། ལུགས་འདི་ལ་ཕུང་པོ་གང་



154
རྗེ་བཙུན་པའི་གོ་ལན།
ཟག་ཏུ་བཏགས་པའི་རྒྱ་དང་། ཕུང་པོ་ལ་བརྟེན་ནས་གང་ཟག་ཏུ་བཏགས་པ་དང་། ཕུང་
པོ་ཉེ་བར་བླང་བྱ་དང༌། གང་ཟག་ཉེ་བར་ལེན་པ་པོ་ཡིན་པ་སོགས་ཤིང་རྟའི་ཡན་ལག་
དང༌། ཤིང་རྟ་གཉིས་ཀྱི་དཔེའི་སྒོ་ནས་རྒྱས་པར་གསུངས་པའི་ཕྱིར་ཏེ། འགྲེལ་པར།
གང་ཟག་གི་བདག་མེད་པ་རྟོགས་པར་ཡང་མི་འགྱུར་ཏེ། བདག་ཏུ་བཏགས་པའི་རྒྱུ་
ཕུང་པོ་ལ་དམིགས་པའི་ཕྱིར། ཞེས་དང༌། དེ་ཚེ་དེ་ཡི་ཡན་ལག་ཚོགས་གནས་རྣམས། །
ཤིང་རྟ་ཉིད་འགྱུར་ཤིང་རྟ་དང་བདག་མཚུངས། །ཞེས་པའི་འགྲེལ་བར། ཇི་ལྟར་ཡན་
ལག་ཚོགས་རྣམས་ལ། །བརྟེན་ནས་ཤིང་རྟ་བརྗོད་པ་ལྟར། །དེ་བཞིན་ཕུང་པོ་རྣམས་
བརྟེན་ནས། །ཀུན་རྫོབ་སེམས་ཅན་ཞེས་བྱ་བའོ། །ཞེས་པའི་མདོ་ཁུངས་སུ་དྲངས་
ནས། དེ་བཞིན་དུ་བདག་ཕུང་པོས་རྒྱུར་བྱས་ནས་བཏགས་པའི་རང་བཞིན་ཅན་ཡང་། །
ཕུང་པོ་ཚོགས་པ་ཙམ་ཡིན་པར་མི་རུང་ངོ༌། །ཞེས་པ་རྣམས་ཀྱིས་བདག་ཕུང་གཉིས་
གདགས་གཞི་དང་བཏགས་ཆོས་སུ་གཏན་ནས་མ་གསུངས་པའི་ཕྱིར་རོ། །རིགས་པས་
ཀྱང་གནོད་དེ། ཕུང་པོ་གང་ཟག་གི་གདགས་གཞི་ཡིན་ན། ཕུང་པོ་གང་ཟག་གི་བདེན་
འཛིན་གྱི་དམིགས་པར་ཁས་ལེན་དགོས་ཤིང༌། དེ་ཉིད་གཞུང་འདིར་ཡང་བཀག་པའི་
ཕྱིར་རོ། །ཞེས་བྲིས་འདུག་པ་འདི་རྣམས་ནི། རང་ཉིད་ཀྱི་སྐུ་འདྲེག་པར་བྱེད་པའི་
མཚོན་ཐོགས་ཏེ་ཕ་རོལ་པོ་ལ་བརྡེག་པར་རློམས་ནས། རང་ཉིད་ཀྱི་སྐུ་འདྲེག་པར་བྱེད་
པ་དང་མཚུངས་ཏེ། འདི་ལྟར། གང་ཟག་དེ་རང་གི་ཕུང་པོ་ལ་བརྟེན་ནས་བཏགས་
པ་དེའི་ཚེ། གང་ཟག་དེའི་ཕུང་པོ་ལྔ་པོ་དེ་དེའི་གདགས་གཞི་ཡིན་ལ། དེའི་ཚེ་དེའི་ཕུང་
པོ་ལྔ་ལ་བརྟེན་ནས་གང་ཟག་ཅེས་བཏགས་པ་ཡིན་པའི་ཕྱིར། རྟགས་གསལ་གཉིས་དངོས། །
གཞན་ཡང་གསལ་བ་དེར་ཐལ། རང་འགྲེལ་ལས། བདག་ཏུ་བཏགས་པའི་རྒྱུ་ཕུང་
པོ་ལ་དམིགས་པའི་ཕྱིར། །ཞེས་དང་། བདག་ཕུང་པོས་རྒྱུར་བྱས་ནས་བཏགས་པའི། །



155
རྗེ་བཙུན་པའི་གོ་ལན།
1 །
ཞེས་པའི་ལུང་གཉིས་པོ་དེས་དེ་ལྟར་བསྟན་པའི་ཕྱིར་ཏེ། བདག་ཏུ་བཏགས་པའི་རྒྱ་ཞེས་
པའི་ཚིག་ཟུར་གྱི་རྒྱུ་ཞེས་པ་དེ་གཞིའི་དོན་དང་། བདག་ཕུང་པོས་རྒྱུར་བྱས་ནས་ཞེས་
པ་ཡང་བདག་ཕུང་པོས་གདགས་གཞིར་བྱས་ནས་ཞེས་པའི་དོན་ཡིན་པའི་ཕྱིར། གཞི་
དང་རྒྱུ་གཉིས་སྐད་དོད་གཅིག་གི་སྟེང་ནས་བཤད་དུ་ཡོད་པས། གཞུང་མང་པོར་དེ་
གཉིས་དོན་གཅིག་ཏུ་བྱས་པ་མང་དུ་གསུངས་པ་ལྟར། འདིར་ཡང་དེ་ལྟར་མཛད་པའི་
ཕྱིར། དེ་ལྟར་མ་ཡིན་ན། གང་ཟག་ཕུང་པོ་ལ་བརྟེན་ནས་བཏགས་པ་མ་ཡིན་པར་
ཐལ། ཕུང་པོ་གང་ཟག་གི་གདགས་གཞི་མ་ཡིན་པའི་ཕྱིར། རྟགས་ཁས་སོ། །གཞན་
ཡང་ཁྱོད་ཀྱི་རིགས་པའི་གནོད་བྱེད་ཀྱང་མི་འཐད་དེ། གང་ཟག་གི་གདགས་གཞི་ཡིན་
ན། གང་ཟག་གི་བདེན་འཛིན་གྱི་དམིགས་པ་ཡིན་དགོས་པའི་ཁྱབ་པ་བརྒྱ་བྱིན་གྱིས་
ཀྱང་བསྒྲུབ་མི་ནུས་པའི་ཕྱིར། ཁྱོད་ཀྱིས་དེས་ན་རོང་སྟོན་སྨྲ་བའི་སེང་གེའི་ལུགས་འདི་
ལ། ཐོག་མར་ཕུང་པོ་དམིགས་ཡུལ་དུ་བྱས་ནས་གཞི་མེད་ལ་ངའོ་སྙམ་དུ་བཟུང་བ་ནི་
ངར་འཛིན་ལྷན་སྐྱེས་ཡིན་པས། དེའི་དམིགས་ཡུལ་གྱི་ང་ཙམ་དེ་ཉིད་གང་ཟག་གི་གདགས་
གཞི་དང་། འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་པར་བཞེད་པ་ཉིད་གཞུང་གི་དགོངས་
པར་སྣང་ངོ་། །ཞེས་བྲིས་འདུག་པ། འོ་ན། ཐོག་མར་ཕུང་པོ་ལ་དམིགས་ནས་གཞི་
མེད་ལ་ངའོ་སྙམ་དུ་འཛིན་པའི་བློ་དེ་ཆོས་ཅན། ཁྱོད་ཀྱིས་ཕུང་པོ་ལ་དམིགས་པར་ཐལ། །
ཁྱོད་ཆོས་ཅན་དེ་ཡིན་པའི་ཕྱིར། འདོད་ན། ཕུང་པོ་དེ་ངར་འཛིན་ལྷན་སྐྱེས་ཀྱི་དམིགས་
ཡུལ་ཡིན་པར་ཐལ། འདོད་པ་གང་ཞིག་དེ་ངར་འཛིན་ལྷན་སྐྱེས་ཡིན་པའི་ཕྱིར། འཁོར་
གསུམ། གཞན་ཡང་། དེའི་དམིགས་ཡུལ་དུ་གྱུར་པའི་ང་ཙམ་ཞེས་པ་དེ། ངར་འཛིན་
ལྷན་སྐྱེས་ཀྱི་དམིགས་ཡུལ་དུ་གྱུར་པའི་ང་ཙམ་ལ་བཞེད་པ་ཡིན་ནམ། ཐོག་མར་ཕུང་
པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་པའི་བློ་དེའི་དམིགས་ཡུལ་དུ་གྱུར་



156
རྗེ་བཙུན་པའི་གོ་ལན།
པའི་ང་ཙམ་ལ་བཞེད་པ་གང་ཡིན། དང་པོ་ལྟར་ན། ངར་འཛིན་ལྷན་སྐྱེས་དེ་ཐོག་མར་
ཕུང་པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་བློ་ཡིན་པར་ཐལ། དེ་འདྲ་བའི་
བློ་དེ་ངར་འཛིན་ལྷན་སྐྱེས་ཡིན་པའི་ཕྱིར། རྟགས་ཁས། འདོད་ན། ངར་འཛིན་ལྷན་
སྐྱེས་ཆོས་ཅན། གཞི་མེད་ལ་ངའོ་སྙམ་དུ་འཛིན་པའི་བློ་ཡིན་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། རང་གི་དམིགས་ཡུལ་དུ་གྱུར་
པའི་ང་ཙམ་ལ་དམིགས་ནས་ངའོ་སྙམ་དུ་འཛིན་པའི་བློ་ཡིན་པའི་ཕྱིར་ཏེ། ཁྱོད་ཀྱི་དམིགས་
ཡུལ་དུ་གྱུར་པའི་ང་ཙམ་དེ་ཁྱོད་ཀྱི་དམིགས་ཡུལ་གང་ཞིག ཁྱོད་ངའོ་སྙམ་དུ་འཛིན་
པའི་བློ་ཡིན་པའི་ཕྱིར། རྟགས་གཉིས་དོན་གྱིས་དངོས། རྟགས་དང་པོ་དེར་ཐལ། རྩ་
བར་འདོད་པ་གང་ཞིག ཐོག་མར་ཕུང་པོ་ལ་དམིགས་ནས་གཞི་མེད་ལ་ངའོ་སྙམ་དུ་
འཛིན་པའི་བློ་དེའི་དམིགས་ཡུལ་དུ་གྱུར་པའི་ང་ཙམ་ཡོད་པའི་ཕྱིར། གཉིས་པ་ལྟར་
ཡིན་ན། ཐོག་མར་ཕུང་པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་པའི་བློ་ཆོས་
ཅན། ཁྱོད་རང་གི་དམིགས་ཡུལ་དུ་གྱུར་པའི་ང་ཙམ་ལ་དམིགས་ནས་ངའོ་སྙམ་དུ་འཛིན་
པའི་བློ་ཡིན་པར་ཐལ། ཁྱོད་ཀྱི་དམིགས་ཡུལ་དུ་གྱུར་བའི་ང་ཙམ་ཡོད་པ་གང་ཞིག ཁྱོད་
ངའོ་སྙམ་དུ་འཛིན་པའི་བློ་ཡིན་པའི་ཕྱིར། རྟགས་གཉིས་དངོས། འདོད་མི་ནུས་ཏེ།
ཆོས་ཅན་དེའི་ཕྱིར། འཁོར་གསུམ། ཡང་ཁྱོད་ཀྱིས། མངོན་པ་གཉིས་ནས་བཤད་
པའི་ཉོམས་མོངས་དང་། འདི་ནས་བཤད་པའི་ཉོན་མོངས་གཉིས་ཐ་དད་དུ་ཡོད་ན་གང་
ཟག་གཅིག་གི་རྒྱུད་ལ་ཐ་དད་དུ་ཡོད་པ་ཡིན་ནམ། གང་ཟག་སོ་སོ་ལ་སོ་སོར་ཡོད་པ་
ཡིན། ཞེས་བྲིས་འདུག་པ། ཁྱོད་རང་མངོན་པ་གཉིས་ནས་བཤད་པའི་ཉོན་མོངས་
དང༌། འདི་ནས་བཤད་པའི་ཉོན་མོངས་གཉིས་ཐ་དད་དུ་མེད་པར་འདོད་པ་ཡིན་ནམ། །
ཐ་དད་དུ་ཡོད་པར་འདོད་། དང་པོ་ལྟར་ན་མི་འཐད་དེ། དེ་གཉིས་ཐ་དད་ཡིན་པའི་



157
རྗེ་བཙུན་པའི་གོ་ལན།
ཕྱིར། གཉིས་པ་ལྟར་ན་འཁོར་གསུམ་ཁྱེད་རང་ལ་ལོག་གོ །ཊཱིཀ་ཆེན་དུ་ཐེག་དམན་
དགྲ་བཅོམ་པས་ཉོན་སྒྲིབ་སྤངས་པ་དང་། མངོན་རྟོགས་རྒྱན་དུ། གཟུང་དོན་རྟོག་པ་
སྤོང་ཕྱིར་དང་། །འཛིན་པའང་མི་སྤོང་ཕྱིར་དང་ནི། ཞེས་རང་རྒྱལ་ལམ་གྱིས་གཟུང་
བ་ལ་བདེན་ཞེན་གྱི་རྟོག་པ་སྤོང་ནུས་ཀྱང་། འཛིན་པ་ལ་བདེན་ཞེན་སྤོང་མི་ནུས་པར་
གསུངས་པ་དང་འགལ་ལམ་སྙམ་པའི་དོགས་པ་སེལ་བའི་ལན་དུ། མངོན་རྟོགས་རྒྱན་
གྱི་གཞུང་དེའི་དོན། སློབ་དཔོན་སེང་གེ་བཟང་པོའི་ལུགས་ལ། རང་རྒྱལ་ལམ་གྱིས་
སེམས་ཙམ་པ་ལྟར་ཕྱི་རོལ་གྱི་དོན་རིགས་པས་བཀག་པའི་དོན་གོམས་པ་ལ་བརྟེན་ནས་
ཕྱི་དོན་ཡོད་པར་འཛིན་པའི་རྟོགས་པ་སྤོང་ནུས་ཀྱང་། ཤེས་པ་བདེན་པར་འཛིན་པའི་
རྟོག་པ་སྤོང་མི་ནུས་པའི་དོན་ཡིན་གསུངས་པ་ལ། ཁྱོད་ཀྱིས་གཞུང་དེའི་དོན་སེམས་
ཙམ་པའི་ལུགས་ཡིན་པར་ཐལ། སེང་གེ་བཟང་པོ་ལ་སོགས་པའི་འགྲེལ་པའི་ལུགས་
ཡིན་པའི་ཕྱིར། ཞེས་བྲིས་འདུག་པ། མངོན་སུམ་དུ་བསྙོན་ཧམ་འདི་ལྟ་བུ་མཁས་པ་
གཟུར་གནས་རྣམས་ཀྱིས་མཐོང་ན་ཤིན་ཏུ་ཁྲེལ་བའི་གནས་སུ་འདུག་སྟེ། འདིའི་ཁྱབ་
པ་ཊཱིཀའི་འགོ་མཇུག་གང་དུ་ཡང་ཞལ་གྱིས་བཞེས་པ་མེད་ཅིང་། དབུ་སེམས་ཀྱི་གྲུབ་
མཐའི་རྒྱུས་ཅུང་ཟད་ཡོད་པ་སུས་ཀྱང་འདི་འདྲ་བའི་ཁྱབ་པ་ཁས་མི་ལེན་ནོ། །འདིར་
སྨྲས་པ། །ཐུབ་དབང་གཉིས་པ་རྗེ་བཙུན་ཙོང་ཁ་པས། །ཐུབ་པས་གསུངས་པའི་མདོ་
དང་རྒྱུད་སྡེའི་དོན། །ཐུབ་དབང་དགོངས་པ་ཇི་བཞིན་བཀྲལ་བ་ལ། །ཐུབ་པའི་དབང་
པོ་ཉིད་དང་མཚུངས་པར་ནི། །གངས་ཅན་ཕྱིས་བྱོན་མཁས་གྲུབ་ཀུན་གྱིས་བསྟོད། །ཚུལ་
འདི་མ་བཟོད་དམ་པའི་མགོན་ཉིད་ལ། །སྨོད་པར་བྱེད་པ་བསོད་ནམས་མིན་པའི་ལས།
ཝ་སྐྱེས་སེང་གེར་རློམས་ནས་མ་གསོག་པར། །དམ་པའི་མགོན་ལ་སྙིང་ནས་དད་པར་
རིགས། །ཞེས་སེམས་བསྐྱེད་དང་པོའི་སྐབས་ཀྱི་ལོག་རྟོག་བསལ་དགོས་པ་རྣམས་བསལ་



རྗེ་བཙུན་པའི་གོ་ལན།
158
ཟིན་ཏོ། །སེམས་བསྐྱེད་གཉིས་པ་དང་གསུམ་པའི་སྐབས་སུ་དགོས་མེད་ཀྱི་དགག་པ་
རེ་བྱས་འདུག་ནའང་། ལན་དགོས་པར་མི་འདུག ༈ སེམས་བསྐྱེད་བཞི་པའི་
སྐབས་སུ་ཁྱེད་ཀྱི་དཀའ་འགྲེལ་དུ། ཟད་པའི་དོན་ཡང་ས་དེའི་སྤང་བྱར་གྱུར་པའི་བདེན་
འཛིན་གྱི་ས་བོན་སྤངས་པ་ཡིན་གྱི་ཐམས་ཅད་ཟད་པ་ནི་མ་ཡིན་ནོ། །མདོ་ལས་ཀྱང་
འཇིག་ལྟ་ལྷན་སྐྱེས་ཡོད་པར་བསྟན་ཏོ། །ཞེས་སྨྲས་པ་ནི། ཆོས་ཐམས་ཅད་ཀྱི་རང་
བཞིན་རྣམ་དག་གི་གནས་ལུགས་མངོན་སུམ་དུ་རྟོགས་ཀྱང་། གང་ཟག་ལ་བདེན་པར་
འཛིན་པའི་བདེན་འཛིན་མངོན་གྱུར་དུ་ཡོད་པའི་བྱང་སེམས་འཕགས་པ་ནི་ངོ་མཚར་
ཆེ་སྟེ། གྲུབ་མཐའ་ངན་པ་འདིས་གོང་འོག་ཀུན་ཏུ་ཁྱབ་འདུག་གོ །ཞེས་བྲིས་ཤིང་།
དེའི་གོང་དུ། ཆོས་ཀྱི་བདེན་འཛིན་ཟད་པར་གསུངས་པའི་དོན་ནི། ངོ་བོ་ས་དང་པོ་
ནས་སྤངས་སུ་ཟིན་ཀྱང་འདིར་གནས་ངན་ལེན་ཟད་པ་སྟེ་སྔར་བཤད་པ་དང་འདྲའོ། །ཞེས་
ཟེར་བ་ནི་མི་འཐད་དེ། ས་བཞི་པར་ཆོས་ཀྱི་བདེན་འཛིན་གྱི་གནས་ངན་ལེན་ཟད་པར་
ཁས་བླངས་པའི་གནས་ངན་ལེན་ཏེ་ཆོས་ཀྱི་བདག་འཛིན་གྱི་ས་བོན་ལ་བྱེད་དམ། བག་
ཆགས་ལ་བྱེད་པ་གང་ཡིན། དང་པོ་ལྟར་ན། ས་དང་པོ་ནས་ཆོས་ཀྱི་བདག་འཛིན་
ཟད་པར་ཁྱེད་རང་གིས་ཁས་བླངས་པས། དེའི་ས་བོན་ཡང་སྤངས་པར་ཁས་ལེན་དགོས་
ལ། ས་དང་པོར་གནས་ངན་ལེན་མ་ཟད། ས་འདིར་གནས་ངན་ལེན་ཟད་པར་ཁས་
བླངས་པ་དང་འགལ་ལོ། །གཉིས་པ་ལྟར་ན། ས་བཞི་པར་ཤེས་སྒྲིབ་ཟད་པར་ཐལ།
དེར་ཆོས་ཀྱི་བདག་འཛིན་གྱི་བག་ཆགས་ཟད་པའི་ཕྱིར། རྟགས་ཁས། འདོད་ན། ཤེས་
སྒྲིབ་ཟད་པར་སྤངས་པའི་བྱང་སེམས་ཡོད་པར་འདོད་པ་ནི་དེ་བས་ཀྱང་ངོ་མཚར་ཆེའོ།
སེམས་བསྐྱེད་ལྔ་པའི་སྐབས་སུ། དགག་པ་གཅིག་བྲིས་འདུག་པ་ནི། གོང་འོག་གི་ལན་
རྣམས་ཀྱིས་ཁེགས་པར་འདུག་པས་མ་བྲིས། ༈ སེམས་བསྐྱེད་དྲུག་པའི་སྐབས་ཀྱི་



159
རྗེ་བཙུན་པའི་གོ་ལན།
དཀའ་འགྲེལ་ལས། གསུམ་པ་བཤད་བྱའི་སྟོང་ཉིད་གཏན་ལ་འབེབས་པ་ལ་གཉིས་ཏེ།
ཐུན་མོང་ཐེག་པའི་རྟོགས་བྱའི་སྟོང་ཉིད་བཤད་པ་ཐེག་པ་ཆེན་པོའི་རྟོགས་བྱའི་སྟོང་ཉིད་
བཤད་པའོ། །དང་པོ་ལ་གཉིས་ཏེ། རྟེན་འབྲེལ་ཆོས་ཀྱི་བདག་མེད་སྒོས་སུ་བཤད།
རྟེན་འབྲེལ་གང་ཟག་གི་བདག་མེད་རྒྱས་པར་བཤད་པའོ། །དང་པོ་ལ་གསུམ་སྟེ། དེ་
ཁོ་ན་ཉིད་ལུང་ལས་གསུངས་པའི་ཚུལ། །བསྟན་བཅོས་སུ་གཏན་ལ་ཕབ་པའི་ཚུལ། དེ་
ཉིད་གཞུང་འདིར་རིགས་པས་བསྒྲུབ་པའི་ཚུལ་ལོ། །ཞེས་ས་བཅད་བྱས་ནས། དང་
པོ་ས་བཅུ་པའི་མཉམ་ཉིད་བཅུ་གསུངས་པའི་མདོས་བསྟན་པ་དང་། གཉིས་པ་རྩ་ཤེའི།
བདག་ལས་མ་ཡིན་ཞེས་པའི་ཚིགས་བཅད་གཅིག་གིས་བསྟན་པ་དང༌། གསུམ་པ་ལ།
ཐལ་རང་གི་རིགས་པ་གཉིས་སུ་ཕྱེ་ནས་བཤད་འདུག་པ་དང་། ཐེག་ཆེན་གྱིས་རྟོགས་
བྱའི་སྟོང་ཉིད་དང་། ཐེག་དམན་གྱིས་རྟོགས་བྱའི་སྟོང་ཉིད་ལ་རྟོགས་དཀའ་སླའི་ཁྱད་
པར་དང་། ཕྲ་རགས་ཀྱི་ཁྱད་པར་ཡོད་པ་ནང་འགལ་ཏེ། ཇི་ལྟར་འགལ་ན། དེ་གཉིས་
ཀྱི་རྟོགས་བྱའི་སྟོང་ཉིད་ལ་ཕྲ་རགས་ཀྱི་ཁྱད་པར་མེད་པར་ཐལ། མཐའ་བཞི་དང་བྲལ་
བའི་སྟོང་ཉིད་ལས་ཕྲ་བའི་སྟོང་ཉིད་ནི་ཐེག་ཆེན་པས་ཀྱང་མི་བཞེད་ལ། དེ་ཉིད་ཐེག་
དམན་དང་ཐུན་མོང་བའི་རྟོགས་བྱའི་སྟོང་ཉིད་ཡིན་པའི་ཕྱིར་ཏེ། བདག་ལས་མ་ཡིན་
ཞེས་སོགས་ཀྱི་སྐབས་ནས་དངོས་སུ་བསྟན་པའི་སྟོང་ཉིད་དེ་དེའི་རྟོགས་བྱའི་སྟོང་ཉིད་
ཡིན་པའི་ཕྱིར། མ་གྲུབ་ན། ཁྱོད་རང་གིས་ཐུན་མོང་ཐེག་པའི་རྟོགས་བྱའི་སྟོང་ཉིད་
བསྟན་བཅོས་ཀྱིས་གཏན་ལ་དབབ་ཚུལ། བདག་ལས་མ་ཡིན། ཞེས་སོགས་ཀྱི་ལུང་
གིས་བསྟན་པར་འདོད་པ་དང་དངོས་སུ་འགལ་ལོ། །གཞན་ཡང་། །ཐུན་མོང་ཐེག་
པའི་རྟོགས་བྱའི་སྟོང་ཉིད་ལ་ཆོས་ཀྱི་བདག་མེད་དང༌། གང་ཟག་གི་བདག་མེད་གཉིས་
སུ་བྱེད་ནས། ཐེག་ཆེན་གྱི་རྟོགས་བྱའི་སྟོང་ཉིད། །བདག་མེད་འདི་ནི་འགྲོ་བ་རྣམས་



160
རྗེ་བཙུན་པའི་གོ་ལན།
དགྲོལ་ཕྱིར། །ཆོས་དང་གང་ཟག་དབྱེ་བ་རྣམ་གཉིས་གསུངས། ཞེས་པས་དངོས་སུ་
བསྟན་པའི་སྟོང་ཉིད་ལ་བཤད་པ་དང༌། དེ་གཉིས་ལ་རྟོགས་དཀའ་སླའི་ཁྱད་པར་ཡོད་
པ་མི་འཐད་པར་ཐལ། དེའི་སྐབས་ནས་དངོས་སུ་བསྟན་པའི་བདག་མེད་གཉིས་པོ་དེ།
ཐུན་མོང་ཐེག་པའི་ཡང་རྟོགས་བྱའི་སྟོང་ཉིད་དེ་ཡིན་པའི་ཕྱིར། རྟགས་དེར་ཐལ། ཐུན་
མོང་ཐེག་པའི་རྟོགས་བྱའི་སྟོང་ཉིད་དེ་ལ་གཉིས་སུ་འབྱེད་རིགས་པའི་ཕྱིར། མ་གྲུབ་
ན། དངོས། ཡང་། དགག་བྱ་ཚད་འཛིན་གྱི་སྐབས་སུ། ཊཱིཀ་ཆེན་ལས། སློབ་དཔོན་
ལེགས་ལྡན་འབྱེད་ཀྱིས་ཕྱི་དོན་རང་གི་མཚན་ཉིད་ཀྱིས་གྲུབ་པ་སོགས་གསུམ་དུ་ཁས་
ལེན་པར་གསུངས་པ་དང་། དེས་བློ་ལ་སྣང་བའི་དབང་གིས་གཞག་པ་མ་ཡིན་པའི་སྡོད་
ལུགས་ཀྱིས་མ་གྲུབ་པར་གསུངས་པ་ལ། ཁྱེད་ཀྱི་དཀའ་འགྲེལ་དུ། དེ་ལ་རང་རྒྱུད་
པས་བློ་ལ་སྣང་བའི་དབང་གིས་གཞག་པ་མ་ཡིན་པར་ཆོས་དེ་རྣམས་ཀྱི་སྡོད་ལུགས་ཡོད་
པས་རིགས་པའི་དགག་བྱར་གྱུར་པའི་བདེན་ཚད་དུ་ཁས་ལེན་ཞེས་པ་ཁྱོད་ལ་འགལ་ཏེ།
ལེགས་ལྡན་འབྱེད་ཀྱིས་ཕྱི་དོན་རང་གི་ངོ་བོས་གྲུབ་པ་སོགས་གསུམ་དུ་ཁས་ལེན་ན། ཕྱི་
དོན་བློ་ལ་སྣང་བའི་དབང་གིས་གཞག་པ་མ་ཡིན་པའི་སྡོད་ལུགས་སུ་ཁས་མི་ལེན་པ་འགལ་
བའི་ཕྱིར་རོ། །ཞེས་བྲིས་པ་ནི་གནད་མ་ཟིན་པ་ཡིན་ཏེ། སློབ་དཔོན་ལེགས་ལྡན་འབྱེད་
བདེན་གྲུབ་ཞལ་གྱིས་མི་བཞེས་པས་བློ་ལ་སྣང་བའི་དབང་གིས་གཞག་པ་མ་ཡིན་པའི་
རང་གི་སྡོ་ལུགས་ཀྱི་ངོས་ནས་གྲུབ་པ་ཞལ་གྱིས་མི་བཞེས་ཀྱང་། བློ་ལ་སྣང་བའི་དབང་
གིས་གཞག་པའི་རང་གི་མཚན་ཉིད་ཀྱིས་གྲུབ་པ་ཞལ་གྱིས་བཞེས་པའི་ཕྱིར། ཡང་ཁྱེད་
ཀྱིས། རང་རྒྱུད་པའི་དགག་བྱ་འགོག་པའི་ཐད་ཀྱི་ཊཱིཀ་ཆེན་ལ་དགག་པ་བྱེད་པ་ན། དོན་
ཤེས་ཆ་མེད་བཀག་ནས་ཆ་བཅས་སྒྲུབ། ཆ་བཅས་ལ་ཆ་དང་ཆ་ཅན་ངོ་བོ་ཐ་དད་པ་
བཀག་ནས་ངོ་བོ་གཅིག་ཏུ་སྒྲུབ་ཅེས་པ་ཡང་མ་བརྟགས་བཞིན་དུ་རང་གར་སྨྲ་བའམ།



161
།
རྗེ་བཙུན་པའི་གོ་ལན། །
ཡང་ན་རང་རྒྱུད་པའི་སྐྱེས་ཆེན་རྣམས་ལས་གཅིག་དུ་བྲལ་གྱི་ཕྱོགས་ཆོས་སྒྲུབ་པའི་ཚེ།
ཆ་དུ་མ་དང་བཅས་པར་སྣང་བའི་རྟགས་ཀྱིས་གཅིག་བདེན་པ་བཀག །ཁྱབ་བྱེད་ཁེགས་
པས་ཁྱབ་བྱ་དུ་མ་ཁེགས་པ་ཙམ་གསུངས་ཀྱི། བདེན་མེད་བསྒྲུབ་པའི་རིགས་པས་མཐར་
ཐུག་ཆ་དང་ཆ་ཅན་ངོ་བོ་གཅིག་ཏུ་བསྒྲུབ་པ་རང་རྒྱུད་པའི་གཞུང་གང་དུའང་མི་སྣང་
བའི་ཕྱིར་རོ། །ཞེས་བྲིས་འདུག་པ། འདི་ནི་ཁྱེད་རང་གིས་ཊཱིཀའི་དོན་མ་རྟོགས་བཞིན་
དུ་ཀུན་སློང་ངན་པས་སྒྲོ་བཏགས་ནས་སྐྱོན་མ་མཐོང་བཞིན་དུ་སྐྱོན་འདུག་གོ་ཞེས་སྒྲོ་
འདོགས་པའམ། རྗེ་བླ་མས་རང་རྒྱུད་པའི་སྐྱེས་བུ་ཆེན་པོ་རྣམས་ལ་སྐུར་བ་བཏབ་འདུག་
གོ་ཞེས་བརྗོད་ན། བླུན་པོ་རྒྱུ་མཚན་མ་མཐོང་བར་ཚིག་ཙམ་གྱི་རྗེས་སུ་འབྲང་བ་དག་
ལས་ངན་པ་ལ་སྦྱོར་བ་ཡིན་ཏེ། ཊཱིཀ་ཆེན་ལས་ནི། གཟུགས་ཅན་དང་གཟུགས་ཅན་
མ་ཡིན་པའི་དངོས་པོ་གཉིས་ཀ་ལ་ཆ་མེད་བཀག་པས། དངོས་པོ་ཡིན་ན་ཆ་བཅས་ཡིན་
པས་ཁྱབ་པ་གྲུབ། ཆ་དང་ཆ་ཅན་ངོ་བོ་ཐ་དད་ཡིན་ན། དེ་གཉིས་འབྲེལ་མེད་དུ་འགྱུར་
བས་དེ་གཉིས་ལ་འབྲེལ་བ་གྲུབ་ལ། དེ་གཉིས་ངོ་བོ་ཐ་དད་ཡིན་པ་བཀག་ནས་དེ་གཉིས་
ངོ་བོ་གཅིག་ཏུ་བསྟན། དེ་གཉིས་ངོ་བོ་གཅིག་ཏུ་ངེས་པའི་ཚེ་དེ་གཉིས་ངོ་བོ་གཅིག་ཡིན་
ཡང་བློ་ལ་ངོ་བོ་ཐ་དད་དུ་སྣང་བས་སྣང་ཚུལ་དང་གནས་ཚུལ་མི་མཐུན་པའི་ཆོས་སུ་བསྟན་
ནས། དེའི་རྒྱུ་མཚན་གྱིས་ཆ་དང་ཆ་ཅན་དོན་དམ་པར་མེད་པར་གསུངས་པ་ལ། ཁྱོད་
ཀྱིས་བདག་མེད་སྒྲུབ་པའི་རིགས་པ་མཐར་ཐུག་ཆ་དང་ཆ་ཅན་ངོ་བོ་གཅིག་ཏུ་སྒྲུབ་པ་
རང་རྒྱུད་པའི་གཞུང་གང་དུའང་མི་སྣང་བའི་ཕྱིར། ཞེས་བྲིས་འདུག་པ། ཊཱིཀ་ཆེན་
ལས། བདག་མེད་སྒྲུབ་པའི་རིགས་པས་དེ་ལྟར་སྒྲུབ་པར་རང་རྒྱུད་པའི་གཞུང་ལས་
གསུངས་ཞེས་གང་དུ་ཡང་མ་གསུངས་པའི་ཕྱིར། ཡང་ཁྱོད་ཀྱིས་ཆ་དང་ཆ་ཅན་ངོ་
བོ་གཅིག་པ་དེ་བློ་ལ་སྣང་བའི་དབང་གིས་གཞག་པ་མིན་པའི་སྡོད་ལུགས་ཡིན་པར་ཐལ།



162
རྗེ་བཙུན་པའི་གོ་ལན།
དོན་ལ་ཆ་དང་ཆ་ཅན་ངོ་བོ་གཅིག་ཡིན་པ་གང་ཞིག བློ་ལ་ནི་ཡིད་ཇི་ལྟར་གཏད་ཀྱང་
དེ་གཉིས་ངོ་བོ་ཐ་དད་ཡིན་པར་སྣང་། ཞེས་བྲིས་འདུག་པ། འོ་ན་སྟོང་པ་དང་རྟེན་
འབྱུང་ངོ་བོ་གཅིག་ལ་སྦྱར་ནས། དེར་ཐལ། དེའི་ཕྱིར། དེ་གཉིས་ངོ་བོ་གཅིག་མ་
ཡིན་ན། ཐལ་རང་གི་གཞུང་མཐལ་ཡས་པ་ལས་དེ་གཉིས་ངོ་བོ་གཅིག་ཏུ་གསུངསཔ་
ལྟོས་ཤིག །གཉིས་པ་གྲུབ་སྟེ། དེ་གཉིས་བློ་ལ་ཐ་དད་དུ་སྣང་བའི་ཕྱིར། འདོད་ན།
ངོ་བོ་གཅིག་པ་བློ་ལ་སྣང་བའི་དབང་གིས་གཞག་པ་མ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། དེ་གཉིས་ངོ་བོ་གཅིག་པ་ཐ་སྙད་དུ་ཡོད་པའི་ཕྱིར། ཡང་ཁྱོད་ཀྱིས།
བློ་ལ་ཡིད་ཇི་ལྟར་གཏད་ཀྱང་བདག་དང་ཕུང་ངོ་བོ་ཐ་དད་དུ་སྣང་བར་ཐལ། དེ་ལ་ཤིང་
རྟ་དང་ཤིང་རྟའི་ཆ་ཤས་ངོ་བོ་ཐ་དད་དུ་སྣང་བའི་ཕྱིར། འདོད་ན། ཕྱི་རོལ་པས་བདག་
ཕུང་ངོ་བོ་ཐ་དད་དུ་ལྟ་བའི་ལྟ་བ་ལྔ་པོ་ལ་མ་བལྟོས་པར་བདག་ཡོད་པར་ལྟ་བ་ཡིན་པས་
འཇིག་ལྟའི་གྲངས་སུ་མི་བགྲང་བར་གཞུང་འདིའི་འགྲེལ་བར་གསུངས་པ་ལྟར་དུ་ཁས་
བླངས་པ་དང་འགལ་མི་འགལ་སོམས་ཤིག །ཅེས་བྲིས་འདུག་པ། ཊིཀ་ཆེན་གྱིས། དེའི་
ཚེ་དེ་ལ་ཡིད་ཇི་ལྟར་གཏད་པ་ན། ཡིན་ཚུལ་ངོ་བོ་གཅིག་ཡིན་ཀྱང་། སྣང་ཚུལ་ངོ་
བོ་ཐ་དད་དུ་སྣང་བ་བསྙོན་དུ་མེད་པས། རྒྱ་མ་བཞིན་དེར་སྣང་བ་དང༌། དེས་སྟོང་
པ་གཉིས་ཚོགས་སུ་གཏན་ལ་དབབ། ཅེས་པའི་དོན་ནི། རང་རྒྱུད་པས་དངོས་སྨྲ་བ་
འགོག་པ་ན། ཆ་དང་ཆ་ཅན་གཉིས་དོན་དམ་པར་ངོ་བོ་གཅིག་ཡིན་པ་མི་འཐད་དེ། དེའི་
ཚེ་རྒོལ་བ་གཉིས་ཀས་ཆ་དང་ཆ་ཅན་ལ་ཡིད་ཇི་ལྟར་གཏད་པ་ན། རྒོལ་བ་གཉིས་ཀའི་
གཏོད་བྱེད་ཀྱི་བློ་ལ་དེ་གཉིས་ངོ་བོ་ཐ་དད་དུ་སྣང་ཡང་། དེ་གཉིས་ངོ་བོ་གཅིག་ཡིན་
པས་སྣང་བ་ལྟར་གྱིས་སྟོང་པའི་སྒྱུ་མ་ལྟ་བུ་ཡིན་པའི་ཕྱིར། ཞེས་པའི་དོན་ཡིན་ལ། ཁྱོད་
ཀྱིས་དེའི་དོན་མ་གོ་བར་ཆ་དང་ཆ་ཅན་ངོ་བོ་ཐ་དད་དུ་བློ་ལ་མི་སྣང་བར་བཟུང་ནས།



163
རྗེ་བཙུན་པའི་གོ་ལན།
བློ་སྤྱི་ཙམ་པ་ལ་བདག་ཕུང་ངོ་བོ་ཐ་དད་དུ་སྣང་བ་དང་། ཕྱི་རོལ་བས་བདག་ཕུང་ངོ་
བོ་ཐ་དད་དུ་ལྟ་བའི་ལྟ་བ་ལྔ་པོ་ཕུང་པོ་ལ་མ་བལྟོས་པར་ལྟ་བ་ཡིན་པ་འདིའི་འགྲེལ་བར་
གསུངས་པ་དང་འགལ་ཟེར་བ་མི་འཐད་དེ། བདག་ཕུང་ངོ་བོ་ཐ་དད་དུ་བློ་ལ་སྣང་གི་
ཕྱི་རོལ་བས་དོན་དམ་པར་ངོ་བོ་ཐ་དད་དུ་འཛིན་པའི་ལྟ་བ་ལྔ་པོ་ཡོད་པས། ཊཱིཀ་ཆེན་
གྱི་གྲུབ་མཐའ་དེ་རྣམས་ལ་གནོད་པ་ཅི་ཡང་མེད་པའི་ཕྱིར། ཊཱིཀ་ཆེན་གྱི་ཐལ་འགྱུར་
བའི་དགག་བྱ་ངོས་འཛིན་འགོག་པ་ན། ལྟོ་ལྡིར་ཞབས་ཞུམ་ལ་བུམ་པ་ཞེས་མིང་དུ་བཏགས་
པ་དང༌། རྫོགས་པའི་སངས་རྒྱས་ལ་ཐམས་ཅད་མཁྱེན་པ་ཞེས་མིང་དུ་བཏགས་པ་གཉིས་
མིང་དུ་བཏགས་པ་ཙམ་གྱིས་གཞག་པར་མཚུངས་པར་ཐལ། དེ་ལ་མིང་གིས་བཏགས་
པ་ཙམ་གྱིས་གཞག་པ་མ་ཡིན་པའི་དོན་མེད་པར་མཚུངས་པའི་ཕྱིར། འདོད་ན། དེ་
གཉིས་འདོད་རྒྱལ་གྱི་མིང་དུ་མཚུངས་པར་འགྱུར་རོ་ཞེས་དང་། རྒྱུ་མཚན་གྱི་མིང་དོན་
རྣམས་ཐ་སྙད་དཔྱོད་བྱེད་ཀྱི་རིགས་པས་བཙལ་བའི་ཚེ་རྙེད་པར་ནི་ཐལ་རང་གཉིས་ཀ་
མཚུངས་ལ། དོན་དམ་དཔྱོད་བྱེད་ཀྱི་རིགས་པས་བཙལ་བའི་ཚེ་རྙེད་པ་ནི་གཉིས་ཀ་
འདོད་ལ་ཞེས་བྲིས་འདུག་པ། རིགས་པ་འདི་འདྲ་བཏང་ནས། ཐམས་ཅད་མཁྱེན་པ་
ཙོང་ཁ་པ་འགོག་པར་འདོད་པ་ནི་མཁས་པའི་བཞད་གད་ཀྱི་གནས་ཡིན་ཏེ། ལྟོ་ལྡིར་
ཞབས་ཞུམ་པ་ཞེས་མིང་དུ་བཏགས་པ་དང༌། རྫོགས་པའི་སངས་རྒྱས་ལ་ཐམས་ཅད་
མཁྱེན་པ་ཞེས་མིང་བཏགས་པ་གཉིས་མིང་དུ་བཏགས་པ་ཙམ་གྱི་དབང་གིས་བཞག་པར་
མཚུངས་པར་ཐལ། དང་པོ་དེ་མིང་གིས་བཏགས་པ་ཙམ་གྱིས་བཞག་པ་གང་ཞིག ཕྱི་
མ་དེ་ཡང་དེ་ལྟར་ཡིན་པའི་ཕྱིར། དང་པོ་གྲུབ་སྟེ། ལྟོ་ལྡིར་ཞབས་ཞུམ་ལ་བུམ་པ་ཞེས་
མིང་དུ་བཏགས་ཀྱི། བུམ་པའི་གདགས་གཞིར་གྱུར་པའི་ལྟོ་ལྡིར་བའི་ཆ་ཤས་རེ་རེ་བ་
དང་། ཚོགས་པ་གང་གི་སྟེང་ནས་ཀྱང་བུམ་པ་བཙལ་ན་མི་རྙེད་པའི་ཕྱིར་ཏེ། བུམ་



164
རྗེ་བཙུན་པའི་གོ་ལན།
པ་རང་གི་མཚན་ཉིད་ཀྱིས་མ་གྲུབ་པའི་ཕྱིར། ཕྱི་མ་ཡང་དེས་རིགས་འགྲེ། གཞན་
ཡང་། དེ་གཉིས་མིང་དུ་བཏགས་པ་ཙམ་དུ་མཚུངས་པར་ཐལ། དེ་གཉིས་ཀ་མིང་
གིས་བཏགས་པ་ཙམ་ཡིན་པའི་ཕྱིར་ཏེ། དུས་གསུམ་དང་། མྱང་འདས། ནམ་མཁའ།
གང་ཟག་ལ་སོགས་པའི་ཆོས་ཐམས་ཅད་མིང་གིས་བཏགས་པ་ཙམ་ཡིན་པའི་ཕྱིར། མདོ་
ལས། དགེ་སློང་དག །ལྔ་པོ་འདི་རྣམས་ནི་མིང་ཙམ་ཐ་སྙད་ཙམ་བཏགས་པ་ཙམ་
སྟེ། གང་འདི་ལྟ་སྟེ། འདས་པའི་དུས་དང་མ་འོངས་པའི་དུས་དང་ནམ་མཁའ་དང་
མྱང་ངན་ལས་འདས་པ་དང་གང་ཟག་གོ །ཞེས་གསུངས་པའི་ཕྱིར། གཞན་ཡང་།།
རྒྱུ་མཚན་ཅན་གྱི་མིང་དོན་དོན་དམ་དཔྱོད་བྱེད་ཀྱི་རིགས་པས་བཙལ་ན་མི་རྙེད་པར་
ཐལ་རང་གཉིས་ཀས་འདོད་པ་མི་འཐད་དེ། ཐལ་འགྱུར་བས་དེ་ལྟར་འདོད་ཀྱང་། ཐལ་
འགྱུར་བ་ལྟར་ན། རང་རྒྱུད་པས་དེ་ལྟར་མི་འདོད་པའི་ཕྱིར། དང་པོ་ངེད་གཉིས་ཀ་
ལ་མཐུན་གྲུབ་ཡིན། གཉིས་པ་དེར་ཐལ། ཤེས་རབ་སྒྲོན་མེ་ལས། གཟུགས་ཞེས་བྱ་
བ་ཡིད་ལ་བརྗོད་པ་དང༌། ཚིག་ཏུ་བརྗོད་པའི་ཀུན་བཏགས་པ་གང་ཡིན་པ་དེ་མེད་དོ་
ཞེས་ན། དངོས་པོ་ལ་སྐུར་བ་འདེབས་པ་ཡིན་ཏེ། ཡིད་ལ་བརྗོད་པ་དང་། ཚིག་ཏུ་
བརྗོད་པ་ལ་སྐུར་བ་འདེབས་པ་ཡིན་པའི་ཕྱིར། །ཞེས་སེམས་ཙམ་པས་ཀུན་བརྟགས་
རང་གི་མཚན་ཉིད་ཀྱིས་མ་གྲུབ་པར་ཁས་བླངས་པ་ལ། ཀུན་བརྟགས་འདོགས་བྱེད་
ཀྱིས་མིང་རང་གི་མཚན་ཉིད་ཀྱིས་མེད་པར་འདོད་པ་ཡིན་ན། དངོས་པོ་ལ་སྐུར་འདེབས་
སུ་འགྱུར་ཞེས། མིང་རང་གི་མཚན་ཉིད་ཀྱིས་ཡོད་པར་གསུངས་པ་དང༌། ཡང་དེ་ །
ཉིད་ལས། ཅི་སྟེ་གང་ཡང་རུང་བས་དེ་གཉིས་ཀྱི་དོན་ཀུན་བརྟགས་པ་དེ་མེད་དེ། དཔེར་
ན། ཐག་པ་ལ་སྦྲུལ་གྱི་བློ་བཞིན་ནོ་ཞེ་ན་ནི། ཀུན་བརྟགས་པ་དེ་མེད་པ་མིན་ཏེ། དེ་
ལ་རྣམ་པ་འདྲ་བས་བློ་གྲོས་འཁྲུལ་བས་ཀུན་བརྟགས་པའི་དོན་མེད་ཀྱང་། ཐ་སྙད་དུ་



165 |
རྗེ་བཙུན་པའི་གོ་ལན།
སྦྲུལ་འཁྱིལ་བ་ལ་དེ་མེད་པ་མ་ཡིན་པའི་ཕྱིར། །ཞེས་སེམས་ཙམ་པས་བརྟགས་དོན་
ཀུན་བརྟགས་རང་གི་མཚན་ཉིད་ཀྱིས་མེད་པར་ཁས་བླངས་པ་ལ། ཐག་ཁྲ་ལ་སྦྲུལ་དུ་
བཏགས་པའི་ཐག་ཁྲ་སྦྲུལ་ཡིན་པ་རང་གི་མཚན་ཉིད་ཀྱིས་མེད་ཀྱང་། ཐ་སྙད་དུ་སྦྲུལ་
འཁྱིལ་བ་ལ་སྦྲུལ་དུ་བཏགས་པའི་སྦྲུལ་འཁྱིལ་བ་སྦྲུལ་དུ་རང་གི་མཚན་ཉིད་ཀྱིས་མེད་
པ་མ་ཡིན་པར་གསུངས་པས་ན། རང་རྒྱུད་པས་རང་གི་མཚན་ཉིད་ཀྱིས་གྲུབ་པ་ཁས་
ལེན་པའི་ཕྱིར། ཤེས་རབ་སྒྲོན་མེའི་ལུང་འདི་དག་རང་རྒྱུད་པས་རང་གི་མཚན་ཉིད་
ཀྱིས་གྲུབ་པར་ཁས་ལེན་པར་སྟོན་པའི་ལུང་གསལ་ཤོས་སུ་དྲང་ངེས་རྣམ་འབྱེད་དུ་བཤད་
པ་ལྟར་གདོན་མི་ཟ་བར་ཁས་ལེན་དགོས་ཏེ། ལུང་འདི་དག་ནི་སེམས་ཙམ་པས་ཀུན་
བརྟགས་རང་གི་མཚན་ཉིད་ཀྱིས་མེད་པ་དགོངས་འགྲེལ་གྱི་མདོའི་དོན་དུ་བཀྲལ་བ་ལ།།
ཀུན་བརྟགས་རང་གི་མཚན་ཉིད་ཀྱིས་མེད་པ་བཀག་ནས། དེ་རང་གི་མཚན་ཉིད་ཀྱིས་ ་
ཡོད་པ་བསྒྲུབ་པ་ཡིན་གྱི། དེ་མེད་པར་འདོད་པ་བཀག་ནས་དེ་ཡོད་པར་བསྒྲུབ་པ་མ་་
ཡིན་པའི་ཕྱིར་ཏེ། སེམས་ཙམ་པས་ཀུན་བརྟགས་མེད་པར་མི་འདོད་པའི་ཕྱིར། ཡང་ །
ཊིཀ་ཆེན་ལས། དེ་ལྟར་ན་བདེན་འཛིན་ལེགས་པར་ངོས་ཟིན་ན། བདེན་འཛིན་གཉིས་
མིན་པའི་རྟོག་པ་དུ་མ་ཞིག་ཡོད་པ་ཤེས་པར་འགྱུར་བས་རྟོགས་པས་གང་བཟུང་ཐམསཅད་ །
དེ་ཁོ་ན་ཉིད་ལ་སྦྱར་བའི་རིགས་པས་འགོག་པར་འདོད་པའི་ལོག་རྟོག་ཐམས་ཅད་ལྡོག་ །
པར་འགྱུར་རོ། དཀོན་བརྩེགས་ལས། འོད་སྲུངས། གང་ཟག་གི་བདག་ཏུ་ལྟ་བ་རི་
རབ་ཙམ་ནི་སླའི། ཞེས་སོགས་དང་། མངོན་རྟོགས་རྒྱན་དུ། གཟུགས་སོགས་ཕུང་ ་
པོ་སྟོང་ཉིད་དང་། དུས་གསུམ་རྟོག་པའི་ཆོས་རྣམས་ལ། སྤྱོད་པའི་འདུ་ཤེས་མི་མཐུན་
ཕྱོགས། །ཞེས་དང༌། གཞན་ཡང་རྩ་ཤེས་དང༌། བཞི་བརྒྱ་པའི་ལུང་མང་དུ་དྲངས་ །
པའི་མཐར། ཁྱེད་བདེན་པ་ཁོ་ན་དགག་བྱར་བྱས་ནས། བདེན་པར་མེད་པ་དང་། བློ་



166
རྗེ་བཙུན་པའི་གོ་ལན།
ཕུང་པོ་གསུམ་པ་གཉིས་ཀ་ལ་གནས་པར་འདོད་པའི་ཕྱིར་རོ། དེས་ན་ལྟ་བ་འདི་ནི་འཕགས་
པ་ལྷས། །དངོས་པོ་མེད་པའི་ཉི་ཚེ་ལ། །རྨོངས་པ་རྣམས་ནི་ཉེ་བར་གནས། །ཁོང་
དམྱལ་དམན་པའི་གནས་ལ་ནི། །བླུན་པོ་དེ་དག་འདི་ན་གནས། །ཞེས་པའི་ལྟ་བར་
སོང་ཉེན་ཡོད་པས་བག་ཡོད་མཛོད་འཚལ་ལོ། ཞེས་བྲིས་འདུག་པ། ཁྱོད་ཀྱི་དགག་
པ་དེ་རྣམས་ལུང་རིགས་ཁས་བླངས་སོགས་མཐའ་དག་དང་འགལ་འདུག་སྟེ། ཁྱོད་ཀྱིས་
རྟོག་པ་གང་ཡིན་ཐམས་ཅད་དང་། དེས་བཟུང་བའི་ཞེན་ཡུལ་རྣམས་དེ་ཁོ་ན་ཉིད་ཀྱི་
རིགས་པས་འགོག་པར་ཁས་བླངས་ཤིང་། དེ་ལུང་རིགས་མཐའ་དག་དང་འགལ་བའི་
ཕྱིར། བྱང་སེམས་སོ་སྐྱེའི་རྒྱུད་ཀྱི་ཀུན་རྫོབ་སེམས་བསྐྱེད་དང་། སྟོང་ཉིད་རྟོགས་པའི་
ཤེས་རབ་རྣམས་ཀྱང་རྟོག་པ་ཡིན་ཞིང་། དེ་རྣམས་རིགས་པས་མི་འགོག་པར་མ་ཟད། །
ཐེག་ཆེན་གྱི་རིགས་ཅན་རྣམས་ཀྱིས་ཆེད་དུ་གཉེར་ནས་བསྒྲུབ་རྒྱུའི་ལམ་ཡིན་པའི་ཕྱིར། །
ཁྱེད་ཀྱིས་རྟོག་པ་གང་ཡིན་ཐམས་ཅད་འགོག་དགོས་པའི་ཤེས་བྱེད་དུ་དྲངས་པའི་ལུང་
དེ་རྣམས་ཀྱི་དོན་ནི། སྟོང་ཉིད་བདེན་གྲུབ་ཏུ་བཟུང་ནས་སྤྱོད་ན་ཡང་མཚན་མ་ལ་སྤྱོད་
པ་དང༌། དཀོན་བརྩེགས་ཀྱི་ལུང་གི་དོན་ཡང་། སྟོང་ཉིད་སོགས་བདེན་གྲུབ་ཏུ་འཛིན་
པ་བཟློག་ནས་སྟོང་ཉིད་སོགས་ཆོས་ཐམས་ཅད་བདེན་མེད་དུ་ལྟ་བར་གསུངས་པས། རྟོག་
པ་ཐམས་ཅད་འགོག་པར་ཅུང་ཟད་ཀྱང་མ་བསྟན་ཅིང་། ཁྱོད་རང་ཆོས་ཐམས་ཅད་
རང་བཞིན་གྱིས་མེད་པ་དང༌། བདེན་པར་མེད་པ་སྟོང་ཉིད་རྣམ་དག་མ་ཡིན་པར་འདོད་
པ་ལ་གནོད་པའི་ཕྱིར། རྗེས་བདེན་པ་ཁོ་ན་འགོག་ཅེས་པ་དང་། བདེན་གྲུབ་འགོག་
པའི་དོན་ཡིན་གྱི། དེ་ལྟར་མ་ཡིན་ན། རྗེས་བདེན་པ་དང་དོན་དམ་བདེན་པ་དང་ངོ་
བོ་དང་རང་བཞིན་ལ་སོགས་པ་ཡོད་པར་ཞལ་གྱིས་བཞེས་པས། བདེན་པ་ཁོ་ན་འགོག་
ཅེས་པ་ཡང་འབྲེལ་མེད་ཡིན་ལ། བདེན་གྲུབ་ལ་བཞེད་ན་ཡང༌། ཁོ་ན་ཞེས་པའི་ཚིག་



རྗེ་བཙུན་པའི་གོ་ལན།
167
ཁྱེད་ཀྱི་བླུན་རྟགས་ཡིན་ཏེ། རྗེས་མཐའ་བཞི་དང༌། མཐའ་གཉིས་སོགས་རྟག་ཆད་
ཀྱི་མཐའ་གཉིས་ལ་འགོག་གི རྟག་ལྟ་ཁོ་ན་འགོག་བྱེད་ཅེས་གང་དུ་ཡང་མ་གསུངས་
པའི་ཕྱིར། །ཁྱོད་ཀྱིས་དངོས་པོ་མེད་པ་ཉི་ཚེ་ལ། ཞེས་སོགས་དྲངས་ནས། །ཞེས་
པའི་ལྟ་བར་སོང་ཉེན་ཡོད་པས་བག་ཡོད་མཛད་འཚལ། ཞེས་གསུངས། རྩ་ཤེས་ལས། །
ཁྱོད་ནི་རང་གི་སྐྱོན་རྣམས་ནི། །ང་ལ་ཡོངས་སུ་སྒྱུར་བྱེད་པ། །རྟ་ལ་མངོན་པར་ཞོན་
བཞིན་དུ། །རྟ་ཉིད་བརྗེད་པར་གྱུར་བ་བཞིན། ཞེས་པ་ལྟར་དུ་སོང་འདུག་སྟེ། ཁྱོད་
ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན། གཉིས་ཀ་ཡང་མ་ཡིན།
གཉིས་ཀ་མ་ཡིན་པ་ཡང་མ་ཡིན་པར་ལྟ་བའི་ལྟ་བ་དེ་རྟག་ཆད་གཉིས་ཀའི་མཐའ་ལ་གནས་
པའི་ལྟ་བ་ཡིན། ཆོས་ཐམས་ཅད་བདེན་པར་མེད་པར་ལྟ་བའི་ལྟ་བ་དེ་རྟག་ཆད་ཀྱི་མཐའ་ ་
གཉིས་དང་བྲལ་བའི་ལྟ་བ་ཡིན་པའི་ཕྱིར། དང་པོ་གྲུབ་སྟེ། ཆོས་ཐམས་ཡོད་པ་མ་
ཡིན་པར་ལྟ་བ་དེ་ཆོས་ཐམས་ཅད་མེད་པར་ལྟ་བ་ཡིན་པའི་ཕྱིར་ཏེ། ཆོས་ཐམས་ཅད་ ་
ཡོད་པ་མ་ཡིན་ཞེས་ཁས་བླངས་པས་ཆོས་ཐམས་མེད་པར་ཁས་བླངས་པར་སོང་བའི་
ཕྱིར། མདོ་སྡུད་པ་ལས། གང་ཞིག་ཡོད་པ་མ་ཡིན་དེ་ནི་མེད་ཅེས་བྱ། ཞེས་གསུངས་
པའི་ཕྱིར། རྩ་རྟགས་གཉིས་པ་གྲུབ་སྟེ། རང་བཞིན་གྱིས་མེད་ཅེས་པས་ཐ་སྙད་དུ་ཡོད་
པར་ཤུགས་ཀྱིས་གྲུབ་པས་ཆད་མཐའ་དང་བྲལ། རང་བཞིན་གྱིས་མེད་ཅེས་པས་རང་
བཞིན་གྱིས་ཡོད་པ་དངོས་སུ་བཀག་པས་རྟག་མཐའ་དང་བྲལ་བའི་ཕྱིར། དང་པོ་གྲུབ་ ་
སྟེ། རང་བཞིན་གྱིས་མེད་པར་ཁས་བླངས་པར་མ་སོང་བའི་ཕྱིར་ཏེ། རང་བཞིན་གྱིས་ ་
ཞེས་སྨོས་པ་ལ་དགོས་པ་ཡོད་པའི་ཕྱིར། གཞན་ཡང་། ཁྱོད་དེ་ལྟར་ཁས་ལེན་པ་ནི་
དངོས་འགལ་ཁས་ལེན་པ་ཡིན་ཏེ། ཆོས་ཐམས་ཅད་མེད་པ་མིན་ཞེས་སྨྲས་པ། ཆོས་ ་
ཐམས་ཅད་ཡོད་པ་མ་ཡིན་པས་སྨྲས་པ་དང་དངོས་སུ་འགལ། ཆོས་ཐམས་ཡོད་མེད་



168
རྗེ་བཙུན་པའི་གོ་ལན།
གཉིས་ཀ་མ་ཡིན་ཞེས་སྨྲས་པས། ཆོས་ཐམས་ཅད་ཡོད་མེད་གཉིས་ཀ་མ་ཡིན་པ་མ་
ཡིན་ཞེས་སྨྲས་པ་དང་དངོས་སུ་འགལ་བའི་ཕྱིར། དང་པོ་གྲུབ་སྟེ། ཡོད་མེད་དངོས་
འགལ་ཡིན་པའི་ཕྱིར། ཕྱི་མ་མ་གྲུབ་ན། ཁས་བླངས་དངོས་སུ་འགལ་བ་མི་སྲིད་པར་
འགྱུར་རོ། གཞན་ཡང་། ཆོས་གང་ལ་ཡང་ཡིན་མིན་གང་དུ་ཡང་མཐའ་གཅིག་ཏུ་
སྨྲ་མི་རིགས་པར་ཐལ། འདོད་ན། ཆོས་ཐམས་ཅད་སྤྲོས་བྲལ་ཡིན་ཞེས་པ་དང༌། ཡོད་ །
མེད་སོགས་བཞི་པོ་གང་ཡང་མ་ཡིན་ཞེས་ཀྱང་མཐའ་གཅིག་ཏུ་སྨྲ་མི་རིགས་པར་ཐལ་
ལོ། གཞན་ཡང་། ཆོས་ཐམས་ཅད་མེད་པ་མ་ཡིན་ཞེས་སྨྲས་པས་ཆོས་ཐམས་ཅད་
ཡོད་པར་སྨྲ་བར་སོང་བར་ཐལ། ཆོས་ཐམས་ཅད་མེད་པ་བཀག་པས་ཆོས་ཐམས་ཅད་
ཡོད་པར་འགྱུར་བའི་ཕྱིར། མེད་པ་ལོག་པ་ལས་ཡོད་པར་འཇོག་པའི་ཕྱིར་ཏེ། རང་
བཞིན་མེད་པ་ལོག་ན་རང་བཞིན་གྱིས་གྲུབ་པར་འགལ་བའི་ཕྱིར། རྩོད་ཟློག་ལས། །རང་
བཞིན་མེད་པ་ཉིད་ལོག་ན། །རང་བཞིན་ཉིད་དུ་རབ་གྲུབ་འགྱུར། ཞེས་གསུངས་པའི་
ཕྱིར། དེས་ན་ཁྱོད་རང་སྤྲོས་བྲལ་ཆེན་མོ་ཐལ་འགྱུར་བའི་སྟོང་ཉིད་མཐར་ཐུག་པ་ཡིན་
ཞིང་། ཆོས་ཐམས་ཅད་བདེན་མེད་དུ་བཟུང་ནས་ཆད་ལྟར་འགྱུར། ཞེས་སྨྲ་བ་ནི་ལུང་
རིགས་མཐའ་དག་དང་འགལ་ཏེ། འོ་ན། བདེན་མེད་རྟོགས་པའི་ཤེས་རབ་ཀྱང་ཆད་
ལྟ་ཡིན་པར་ཐལ། དེས་དེ་བདེན་པར་མེད་པར་བཟུང་བའི་ཕྱིར། ཁྱབ་པ་ཁས། འདོད་ །
ན། འཕགས་པའི་མཉམ་གཞག་ཡེ་ཤེས་ཀྱང་ཆད་ལྟར་ཐལ་ལོ། གཞན་ཡང་། ཆོས་
ཐམས་ཅད་རང་བཞིན་མེད་པར་ལྟ་བའི་ལྟ་བ་དེ་ལྟ་བ་རྣམ་དག་ཡིན་པར་ཐལ། ཤེར་
སྙིང་གི་མདོ་ལས། དེ་ནས་ཤཱ་རིའི་བུས་སྤྱན་རས་གཟིགས་ལ་ཤེས་རབ་ཀྱི་ཕ་རོལ་ཏུ་
ཕྱིན་པ་ཟབ་མོ་ལ་ཇི་ལྟར་བསླབ་པར་བྱ་བ་དྲིས་པའི་ལན་དུ། ཕུང་པོ་ལྔ་པོ་དེ་དག་ཀྱང་
རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་སུ་བལྟའོ། ཞེས་དང་། སྡུད་



169
རྗེ་བཙུན་པའི་གོ་ལན།
པ་ལས་ཀྱང་། ཆོས་རྣམས་རང་བཞིན་མེད་པས་ཡོངས་སུ་ཤེས་གྱུར་པ། འདི་ནི་ཤེས་
རབ་ཕ་རོལ་ཕྱིན་མཆོག་སྤྱོད་པ་ཡིན། ཞེས་ཆོས་ཐམས་ཅད་རང་བཞིན་གྱིས་མེད་པར་
ལྟ་བ་ཤེས་རབ་ཕ་རོལ་ཏུ་ཕྱིན་པའི་ཉམས་ལེན་དང་སྤྱོད་པར་གསུངས་པ་ཡིན་པའི་ཕྱིར་
དང༌། །འཇུག་པ་ལས། དེ་ཕྱིར་བདག་དང་བདག་གི་སྟོང་ལྟ་བས། རྣལ་འབྱོར་བ་དེ་
རྣམ་པར་གྲོལ་བར་འགྱུར། ཞེས་དང༌། བདག་མེད་འདི་ནི་འགྲོ་བ་རྣམས་དགྲོལ་ཕྱིར།
ཆོས་དང་གང་ཟག་དབྱེ་བ་རྣམ་གཉིས་གསུངས། །ཞེས་བདག་མེད་གཉིས་བསྒོམས་པས་
འཁོར་བ་ལས་གྲོལ་བ་ཐོབ་པར་གསུངས་པའི་ཕྱིར། གཞན་ཡང་། ཁྱོད་ཀྱིས་ཤེར་
ཕྱིན་གྱི་མདོ་དང༌། དཀོན་བརྩེགས། མངོན་རྟོགས་རྒྱན། འཕགས་པ་ཡབ་སྲས་ཀྱི་
གཞུང་རྣམས་ཀྱི་དོན་གནས་ལུགས་བསྒོམས་པའི་ཚེ། ཡོད་མེད་ཡིན་མིན་བདེན་པར་
ཡོད་མེད་སོགས་གང་དུ་ཡང་མི་འཛིན་པ་ཡིན་གྱི་བདག་མེད་པའི་དོན་བསྒོམས་ན་ཡང་་
ཆད་པའི་མཐར་ལྷུང་བར་བཟུང་འདུག་པ། འདི་ནི་ཧྭ་ཤང་གི་ལུགས་ཡིན་གྱི། དབུ་
མའི་དྲི་ཙམ་ཡང་མི་བྲོ་སྟེ། སྒོམ་རིམ་དུ། ཆོས་གང་ལ་ཡང་མི་སེམས་ཅི་ཡོང་མི་རྟོག་
པར་བསྒོམས་པ་གནས་ལུགས་བསྒོམས་པའི་དོན་དུ་འདོད་པ་ཧྭ་ཤང་གི་ལུགས་བརྗོད་
ནས། དེ་ལྟར་བསྒོམས་པས་འཁོར་བ་ལས་མི་གྲོལ་ཞིང་། དེས་ཐེག་པ་ཆེན་ཆུང་གི་
དཀར་པོའི་ཆོས་ཐམས་ཅད་ཀྱི་རྩ་བ་གཅོད་པར་གསུངས་པའི་ཕྱིར་ཏེ། སྒོམ་རིམ་ལས།
གང་དག་ཅི་ཡང་མི་སེམས་ཅི་ཡང་མི་བྱེད་པ་དེ་དག་གི་འཁོར་བ་ལས་ཡོངས་སུ་ཐར་
བར་འགྱུར་རོ། དེ་ལྟ་བས་ན་ཅི་ཡང་མི་བསམ་མོ། །ཞེས་ཧྭ་ཤང་གི་འདོད་པ་བརྗོད་
ནས། དེ་འགོག་པ་ན། འདི་ལྟར་ཅི་ཡང་མི་བསམ་མོ་ཞེས་སྨྲས་ན་ནི་ཡང་དག་པའི་
སོ་སོར་རྟོག་པའི་མཚན་ཉིད་ཀྱི་ཤེས་རབ་སྤངས་པར་འགྱུར་རོ། ཡང་དག་པའི་ཡེ་ཤེས་
ཀྱི་རྩ་བ་ནི་ཡང་དག་པར་སོ་སོར་རྟོག་པ་ཡིན་པས་ན། དེ་སྤངས་ན་རྩ་བ་བཅད་པའི་



170/
རྗེ་བཙུན་པའི་གོ་ལན།
ཕྱིར་འཇིག་རྟེན་ལས་འདས་པའི་ཤེས་རབ་སྤངས་པར་འགྱུར་རོ། ཞེས་གསུངས་པའི་
ཕྱིར། ། གཞན་ཡང༌། བདག་མེད་ཀྱི་དོན་ལ་སོ་སོར་རྟོག་པའི་ཤེས་རབ་ཀྱིས་དཔྱད་
ནས་བསྒོམ་པ་དང་། བདག་མེད་ཀྱི་དོན་བསྒོམ་པའི་ལྷག་མཐོང་དུ་གྱུར་པའི་སོ་སོར་
རྟོགས་པའི་ཤེས་རབ་རྣམས་བསྒོམས་པས་ཉོན་མོངས་པ་དང་འཁོར་བ་ལས་གྲོལ་བ་ཐོབ་
མི་ནུས་པར་ཐལ། གནས་ལུགས་བསྒོམ་པའི་ཚེ་གང་དུ་ཡང་མི་རྟོག་ཅིང་ཅི་ཡང་མི་
འཛིན་པར་བསྒོམ་དགོས་པའི་ཕྱིར། རྟགས་ཁས། འདོད་མི་ནུས་ཏེ། ཏིང་ངེ་འཛིན་
རྒྱལ་པོ་ལས། །གལ་ཏེ་ཆོས་ལ་བདག་མེད་སོ་སོར་རྟོག །སོ་སོར་དེ་བརྟགས་གལ་ཏེ་
བསྒོམ་པ་ནི། །དེ་ནི་མྱང་ངན་འདས་འཐོབ་འབྲས་བུའི་རྒྱུ། ཞེས་བདག་མེད་པའི་དོན་
ལ་སོ་སོར་རྟོག་པའི་ཤེས་རབ་ཀྱི་དཔྱད་ཀྱང་གོམས་པར་བྱས་པས་མྱང་ངན་ལས་འདས་
པ་འཐོབ་པར་གསུངས་ཤིང་། །རྒྱུ་གཞན་གང་ཡིན་དེས་ནི་ཞིར་མི་འགྱུར། ཞེས་བདག་
མེད་རྟོགས་པའི་ཤེས་རབ་དང་བྲལ་བའི་ལམ་གཞན་གྱིས་ཞི་བ་མྱང་འདས་མི་ཐོབ་པར་
གསུངས་པའི་ཕྱིར། དེས་ན་གནས་ལུགས་བསྒོམ་པའི་ཚེ། སོ་སོར་རྟོག་པའི་ཤེས་རབ་ ་
ཀྱི་ཡང་ཡང་དཔྱོད་པ་ནི་ཐོས་བསམ་གྱི་སྐབས་ཡིན་གྱི། བསྒོམ་པའི་ཚེ་ཡུལ་གང་ཡང་
མི་དཔྱོད་པར་འཇོག་སྒོམ་ཁོ་ན་བྱས་ཤིང་། རྟོག་པ་མཚན་འཛིན་ཡིན་པས་འཚང་རྒྱ་
བ་ལ་གེགས་བྱེད་པས་དགག་པར་བྱ་བ་ཁོ་ན་ཡིན་ནོ། ཞེས་ཟེར་བ་ནི། ཉམས་ལེན་
གྱི་གནད་གཏན་མ་ཟིན་པའི་ལོག་པར་ལྟ་བ་ཆེན་པོ་ཡིན་ཏེ། ཐོས་བསམ་གྱིས་གཏན་
ལ་ཕབ་པ་དེ་ཉིད་བསྒོམ་པའི་ཉམས་སུ་བླང་བར་བྱ་བ་ཡིན་གྱི། ཐོས་བསམ་གྱིས་གཏན་
ལ་ཕབ་པ་ལས་གཞན་ཞིག་བསྒོམ་རྒྱུ་ཡིན་ན། ཐོས་བསམ་གྱིས་གཏན་ལ་ཕབ་པ་དགོས་
པ་མེད་པར་འགྱུར་བ་དང་། ཐོས་བསམ་སྒོམ་གསུམ་སྔ་མ་སྔ་མ་ལ་བརྟེན་ནས་ཕྱི་མ་
ཕྱི་མ་རྣམ་པར་དག་པར་འགྱུར་བར་བཤད་པ་དང་ཡང་འགལ་བའི་ཕྱིར། ཇི་ལྟར་



171
རྗེ་བཙུན་པའི་གོ་ལན།
གསུངས་ན། ཐེག་པ་ཆེན་པོ་མདོ་སྡེ་རྒྱན་ལས། འདི་ནི་དང་པོ་ཐོས་པ་ལ་བརྟེན་ནས་ཚུལ་
བཞིན་ཡིད་ལ་བྱེད་པ་འབྱུང༌། ཚུལ་བཞིན་ཡིད་ལ་བྱེད་པ་གོམས་ལས་ཡང་དག་དོན་ཡུལ་
ཡེ་ཤེས་འབྱུང་། ཞེས་དང༌། པོ་ཏོ་བའི་གསུང་དོལ་པས་བསྒྲིགས་པའི་བེའུ་བུམ་ལས་ཀྱང་།
ཁ་ཅིག་ཐོས་བསམ་དུས་ན་རིགས་པས། །རང་བཞིན་མེད་པ་གཏན་ལ་ཕབ་ནས། །སྒོམ་
དུས་མི་རྟོག་འབའ་ཞིག་བསྒོམ་ཟེར། །དེ་ལྟར་ན་ནི་འབྲེལ་མེད་སྟོང་ཉིད། །ལོགས་སུ་
བསྒོམ་ཕྱིར་གཉེན་པོར་མི་འགྱུར། ཞེས་གསུངས་པའི་ཕྱིར། གཞན་ཡང་། །གནས་
ལུགས་ལ་མཉམ་པར་འཇོག་པའི་ཚེ། །གནས་ལུགས་དེ་ཉིད་ཀྱིས་ཡུལ་གཞན་མི་རྟོག་པ།
མི་རྟོག་པ་བསྒོམས་པའི་དོན་ཡིན་ན་ནི་ངེད་ཀྱང་འདོད་ལ། །གནས་ལུགས་བསྒོམ་པའི་ཚེ་
བདག་མེད་པའི་དོན་ལ་སོ་སོར་རྟོག་པ་དང་། སོ་སོར་དཔྱོད་པ་སྤོང་བ་མི་རྟོག་པ་བསྒོམ་
པའི་དོན་དུ་འདོད་ན་ནི་ནོར་བ་ཆེན་པོ་ཡིན་ཏེ། བདག་མེད་པའི་དོན་ལ་སོ་སོར་རྟོག་པ་དང་། །
སོ་སོར་བཏགས་པ་ལས་གནས་ལུགས་མངོན་སུམ་དུ་རྟོགས་པའི་ཡེ་ཤེས་ཀྱི་མེ་འབྱུང་ཞིང་།
དེ་ཉིད་ཀྱི་བདེན་འཛིན་གྱི་རྣམ་རྟོག་བསྲེགས་པ་དང་། ཤེས་རབ་ཀྱི་སྣང་བ་བསྐྱེད་པར་སྒོམ་
རིམ་ལས་གསལ་བར་གསུངས་པའི་ཕྱིར་ཏེ། སྒོམ་རིམ་ལས། འདི་ལྟར་ཡང་དག་པར་
སོ་སོར་རྟོག་པ་ཉིད་ལས། ཡང་དག་པ་ཇི་ལྟ་བ་བཞིན་དུ་ཤེས་པའི་མེ་འབྱུང་ན། གཙུབ་
ཤིང་གིས་གཙུབ་པའི་མེ་བཞིན་དུ་རྟོག་པའི་ཤིང་སྲེག་གོ །ཞེས་བཅོམ་ལྡན་འདས་ཀྱིས་བཀའ་
སྩལ་ཏོ། ཞེས་གསུངས་པའི་ཕྱིར་དང་། ཡིད་བྱེད་སྤངས་པའི་སྒོམ་གྱིས་བདེན་འཛིན་
སྤོང་མི་ནུས་ཤིང་། ངོ་བོ་ཉིད་མེད་པར་རྟོགས་མི་ནུས་པར་སྒོམ་རིམ་ལས་གསུངས་པའི་
ཕྱིར་ཏེ། དེ་ཉིད་ལས། ཡིད་ལ་བྱེད་པ་ཡོངས་སུ་སྤོང་ཙམ་འབའ་ཞིག་སྒོམ་པར་བྱེད་པ་
དེའི་རྣམ་པར་རྟོག་པ་ནམ་ཡང་མི་ལྡོག་ཅིང་། ངོ་བོ་ཉིད་མེད་པ་ཉིད་རྟོགས་པར་ཡང་མི་
འགྱུར་ཏེ། ཤེར་ཕྱིན་གྱི་སྣང་བ་མེད་པའི་ཕྱིར་རོ་ཞེས་གསུངས་པའི་ཕྱིར། བདག་མེད་



172
རྗེ་བཙུན་པའི་གོ་ལན།
གཉིས་ལ་སོ་སོར་རྟོག་པའི་ཤེས་རབ་ཀྱིས་དཔྱད་དེ་སྒོམ་པར་བྱེད་པའི་ཚུལ་ཡང་སོ་སོར་
རྟོག་པའི་ཤེས་རབ་ཀྱིས་གང་ཟག་དང་ཕུང་ཁམས་སྐྱེ་མཆེད་ཀྱི་ཆོས་རྣམས་རང་རང་གི་
གདགས་གཞིའི་སྟེང་དུ་བཙལ་བ་ན་མ་རྙེད་པ་དང་། གདགས་གཞིའི་སྟེང་ནས་མ་དམིགས་
པར་དཔྱོད་ཅིང་རྟོག་པར་བྱེད་པ་ཡིན་ཏེ། སྒོམ་རིམ་ལས། ཆོས་བདག་མེད་པ་ཡང་འདི་
ལྟར་བསྒོམ་པར་བྱ་སྟེ། ཆོས་ཞེས་བྱ་བ་ནི་མདོར་བསྡུ་ན་ཕུང་པོ་ལྔ་དང༌། སྐྱེ་མཆེད་བཅུ་
གཉིས་དང་། ཁམས་བཅོ་བརྒྱད་དོ། །དེ་ལ་ཕུང་པོ་དང་སྐྱེ་མཆེད་དང་ཁམས་དང་གཟུགས་
ཅན་གང་ཡིན་པ་དེ་དག་ནི། དོན་དམ་པར་ན་སེམས་ཀྱི་རྣམ་པ་ལས་གུད་ན་མེད་དོ། དེ་
དག་རྡུལ་ཕྲ་རབ་ཏུ་བཤིག་ལ་རྡུལ་ཕྲ་རབ་རྣམས་ཀྱང་ཆ་ཤས་ཀྱི་ངོ་བོ་ཉིད་སོ་སོར་བརྟགས་
ན་ངོ་བ་ཉིད་ངེས་པར་གཟུང་དུ་མེད་པའོ། །ཞེས་དང༌། དཀོན་ཅོག་བརྩེགས་པ་ལས། འོད་
སྲུངས། སེམས་ནི་ཡོངས་སུ་བཙལ་ན་མི་རྙེད་དོ། །གང་མ་རྙེད་པ་དེ་ནི་མི་དམིགས་སོ།
ཞེས་གཟུགས་ཅན་དང་གཟུགས་ཅན་མ་ཡིན་པའི་ཆོས་རྣམས་ཤེས་རབ་ཀྱིས་བཙལ་ནས་
མ་རྙེད་པ་ན་དེ་ལྟར་བསྒོམ་པར་གསུངས་པའི་ཕྱིར་དང༌། རྣམ་སྣང་མངོན་བྱང་ལས་ཀྱང་། །
བྱང་ཆུབ་སེམས་དཔའ་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་མཚན་མ་
མེད་པའི་ཏིང་ངེ་འཛིན་བསྒྲུབ་པར་འདོད་པས་འདི་ལྟར་བསམ་པར་བྱའོ། །མཚན་མ་རྣམས་
གང་ནས་བྱུང་ངམ་ཅི། བདག་གི་ལུས་སམ་བདག་གི་སེམས་བདག་གི་ཡིད་ལས་བྱུང་། དེ་
ལས་ལུས་ནི་ལས་ལས་སྐྱེས་པ་སྟེ་རྩྭ་དངཤིང་དང་བོང་བ་ལྟ་བུ་ངོ་བོ་ཉིད་ཀྱིས་བྱ་བ་མེད་པ། །
སྦྱིན་པའམ་ཕྱི་རོལ་གྱི་རྣམ་པ་ལྟ་བུ་ལ་བཟོ་བྱས་པའི་གཟུགས་ལྟ་བུར་བརྟག་པར་བྱའོ། །ཞེས་
དང༌། གསང་བ་པའི་བདག་པོ། །སེམས་ལ་ནི་དུས་གསུམ་མེད་དོ། །དུས་གསུམ་དང་
བྲལ་བ་གང་ཡིན་པ་དེ་ནི་ངོ་བོ་ཉིད་ཀྱིས་མཚན་མ་དང་བྲལ་བའོ་སྙམ་དུ་བསམ་པར་བྱའོ། །
ཞེས་ལུས་དང་སེམས་ལ་སོ་སོར་རྟོག་པའི་ཤེས་རབ་ཀྱིས་དཔྱོད་པ་མཚན་མ་མེད་པའི་རྣལ་



173
རྗེ་བཙུན་པའི་གོ་ལན།
འབྱོར་ལ་འཇུག་པར་གསུངས་པའི་ཕྱིར། གཞན་ཡང་ཡུལ་གང་ལ་ཡང་ཅི་ཡང་ཡིད་ལ་
མི་བྱེད་པ་གནས་ལུགས་བསྒོམ་པ་དང་། དེ་ཉིད་ཀྱིས་གྲོལ་བ་ཐོབ་པར་འགྱུར་ན་གཉིད་
འཐུག་པོ་ལོག་པས་ཀྱང་གྲོལ་བ་འཐོབ་པར་འགྱུར་ཏེ། ཡོད་མེད་ཡིན་མིན་སོགས་གང་
ད་ཡང་མི་འཛིན་པས་གྲོལ་བ་འཐོབ་ན། གཉིད་འཐུག་པོ་ལོག་པས་ཀྱང་ཡོད་མེད་དང་ཡིན་
མིན་སོགས་གང་དུ་ཡང་མི་འཛིན་པར་མཚུངས་པའི་ཕྱིར། ཞེས་པའི་རིགས་པ་འདི་ནི་
དུས་འཁོར་འགྲེལ་ཆེན་ལས་གསུངས་པ་ཡིན་ཏེ། དེ་ཉིད་ལས། འདིར་གལ་ཏེ་བསམ་
པ་མེད་པའི་ཡེ་ཤེས་སངས་རྒྱས་ཉིད་སྟེར་བར་བྱེད་པ་ཡིན་ན། དེའི་ཚེ་སེམས་ཅན་ཐམས་
ཅད་སངས་རྒྱས་སུ་ཅིའི་ཕྱིར་མི་འགྱུར། འདི་རྣམས་ཀྱིས་ཀྱང་གཉིད་འཐུག་པོ་ལ་བསམ་
པ་མེད་པའི་ཡེ་ཤེས་རབ་ཏུ་འཇུག་ཅིང་འདོད་པའི་དངོས་པོ་རྣམས་ལ་ཆགས་པ་མེད་ལ། མི་
འདོད་པའི་དངོས་པོ་རྣམས་ལ་ཆགས་པ་དང་བྲལ་བ་མེད་དོ་ཞེས་དང་། ཟབ་དོན་བསྒོམ་
པའི་ཡེ་ཤེས་ནི་ཆོས་ཐམས་ཅད་རང་བཞིན་མེད་པར་རྟོགས་པ་ཡིན་གྱིས། ཤིན་ཏུ་གཉིད་
ལོག་པའི་སེམས་ནི་མིན་ནོ། ཞེས་རང་བཞིན་མེད་པ་སོགས་གནས་ལུགས་ཀྱི་དོན་ཅི་ཡང་
མི་འཛིན་པར། གཉིད་ལོག་པ་ལྟ་བུའི་ཅིར་ཡང་མི་སེམས་ཅིར་ཡང་མི་འཛིན་པ་ཟབ་དོན་
བསྒོམ་པ་མ་ཡིན་ཞིང་། ཟབ་དོན་བསྒོམ་པའི་ཡེ་ཤེས་ནི་ཆོས་ཐམས་ཅད་རང་བཞིན་མེད་
པར་རྟོགས་པའི་སེམས་སུ་གསལ་བར་གསུངས་པའི་ཕྱིར། གཞན་ཡང་། ཆོས་ཐམས་
ཅད་དོན་དམ་པར་མེད་ཅིང་སྐྱེ་འགག་ལ་སོགས་པ་ཡོད་པར་ནི་ཁས་ལེན་དགོས་ཏེ། དེ་
ལྟར་མ་ཡིན་ན། སྐྱེ་འགག་ལ་སོགས་པ་མོ་གཤམ་གྱི་བུ་དང་མཚུངས་པར་དོན་བྱེད་ནུས་
སྟོང་དུ་འགྱུར་བའི་སྐྱོན་ཡོད་པའི་ཕྱིར། དེ་ལྟར་ཡང་། བཞི་བརྒྱ་པའི་འགྲེལ་པ་ལས།
གལ་ཏེ་རྣམ་པར་དཔྱད་པ་འདིས་སྐྱེ་བ་རྣམ་པ་ཐམས་ཅད་དུ་བཀག་པ་ལས་འདུས་བྱས་སྐྱེ་
བ་མེད་པར་བསྟན་པར་འདོད་ན་ནི་དེའི་ཚེ་སྒྱུ་མ་ལྟ་བུ་ཉིད་དུ་མི་འགྱུར་གྱིས། མོ་གཤམ་



174
རྗེ་བཙུན་པའི་གོ་ལན།
གྱི་བུ་ལ་སོགས་པ་དག་གིས་ཉེ་བར་གཞལ་བར་འགྱུར་བ་ཞིག་ན། རྟེན་ཅིང་འབྲེལ་བར་
འབྱུང་བ་མེད་པར་ཐལ་བར་འགྱུར་བའི་འཇིགས་པས་དེ་དག་དང་བསྟུན་པར་མི་བྱེད་ཀྱི་
དེ་དང་མི་འགལ་བ་སྒྱུ་མ་ལ་སོགས་པ་དག་དང་ནི་བྱེད་དོ་ཞེས་དང༌། ཚིགས་གསལ་ལས་
ཀྱང་། འདིར་ཁ་ཅིག་དབུ་མ་པ་ནི་མེད་པ་བ་དང་ཁྱད་པར་མེད་པ་ཡིན་ཏེ། གང་གི་ཕྱིར་
དགེ་བ་དང་མི་དགེ་བའི་ལས་བྱེད་པ་པོ་དང་འབྲས་བུ་དང་འཇིག་རྟེན་ཐམས་ཅད་རང་བཞིན་
གྱིས་སྟོང་པར་སྨྲ་བ་ཡིན་ལ་མེད་པ་བདག་ཀྱང་དེ་དག་མེད་དོ་ཞེས་སྨྲ་བར་བྱེད་པ་ཡིན་ལ་
མེད་པ་བདག་ཀྱང་དེ་དག་མེད་དོ་ཞེས་སྨྲ་བར་བྱེད་པ་ཡིན་པ་དེའི་ཕྱིར། དབུ་མ་པ་ནི་མེད་
པ་བ་དང་ཁྱད་པར་མེད་དོ་ཞེས་རྒོལ་བར་བྱེད་དོ། དེ་ལྟར་ཡང་མ་ཡིན་ཏེ། དབུ་མ་པ་
དག་གིས་རྟེན་འབྲེལ་བར་འབྱུང་བ་སྨྲ་བ་ཡིན་ལ་རྟེན་ཅིང་འབྲེལ་བར་འབྱུང་བའི་ཕྱིར་འཇིག་
རྟེན་འདི་དང་འཇིག་རྟེན་ཕ་རོལ་ལ་སོགས་པ་ཐམས་ཅད་རང་བཞིན་མེད་པར་སྨྲ་བར་བྱེད་
དོ། མེད་པ་བདག་གིས་ནི་དེ་ལྟར་རྟེན་ཅིང་འབྲེལ་བར་འབྱུང་བས་ཡིན་པར་རང་བཞིན་
གྱིས་སྟོང་པ་ཉིད་ཀྱི་སྒོ་ནས་འཇིག་རྟེན་ཕ་རོལ་ལ་སོགས་པ་དངོས་པོ་མེད་པར་རྟོགས་པ་
མ་ཡིན་ཏེ། འོ་ན་ཅི་ཞིག་ན། འཇིག་རྟེན་འདིའི་དངོས་པོའི་རྣམ་པ་རང་བཞིན་གྱིས་དམིགས་
ནས་དེ་འཇིག་རྟེན་ཕ་རོལ་ནས་འདིར་འོང་བ་དང་། འཇིག་རྟེན་འདི་ནས་ཕ་རོལ་ཏུ་འགྲོ་
བ་མ་མཐོང་ནས་འཇིག་རྟེན་འདིར་དམིགས་པའི་དངོས་པོ་དང་འདྲ་བའི་ངོ་བོ་གཞན་དག་
ལ་སྐུར་བ་འདེབས་པ་བྱེད་པ་ཡིན་ནོ། ཞེས་གསུངས་པའི་ཕྱིར། དོན་འདི་རྣམས་ནི་མདོ་
རྒྱུད་དགོངས་འགྲེལ་དང་བཅས་པའི་དགོངས་པ་མཐར་ཐུག་པ་དང༌། འཕགས་ཡུལ་དང་
གངས་རིའི་ཁྲོད་མཁས་གྲུབ་མཐའ་དག་གི་དགོངས་པ་ཡིན་ཏེ། བདག་ཉིད་ཆེན་པོ་ཀླུ་སྒྲུབ་
ཀྱིས། གང་ལ་སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །གང་ལ་སྟོང་ཉིད་
མི་རུང་བ། །དེ་ལ་ཐམས་ཅད་རུང་མི་འགྱུར། །ཞེས་ཆོས་ཐམས་ཅད་རང་བཞིན་གྱིས་མི་



175
རྗེ་བཙུན་པའི་གོ་ལན།
སྟོང་པར་འདོད་པའི་ལུགས་ལ་བྱ་བྱེད་ཐམས་ཅད་མི་རུང་བར་གསུངས་པ་དང་། བཀའ་
གདམས་གླེགས་བམ་ལས། མི་སྨྱོན་པ་ལ་ལ་འདི་སྐད་ཟེར། །ཆོས་ཐམས་ཅད་སྟོང་པའི་
རང་བཞིན་ལ། །དོན་དེ་ལ་ལས་ང་རྒྱུ་འབྲས་མེད། །ཟས་ཁ་སྦྱོར་གང་འབྱུང་རྟོག་མེད་
ཟ། །ཞོ་རྟོགས་བཅས་རྣམས་ནི་ཕུང་ཞེས་ཟེར། ཞེས་ཆོས་ཐམས་ཀྱི་རང་བཞིན་སྟོང་
ཉིད་ཟབ་མོའི་དོན་མ་རྟོགས་པ་རྣམས་ལ་ལས་འབྲས་ཀྱི་བླང་དོར་སོགས་འདུས་བྱས་ཀྱི་དགེ་
སྦྱོར་གྱི་ཉམས་ལེན་བྱ་བ་ཡིན་གྱི། ངེས་དོན་ཟབ་མོ་རྟོགས་ཕྱིན་ཆད་བླང་དོར་དང་སྤང་
བླང་བྱ་མི་དགོས་ཞེས་འདོད་པ་སེམས་རང་བཞིན་དེ་མི་གནས་པའི་སྨྱོན་པར་གསུངས་ནས་
སྔར་གྱི་ལུང་དེའི་མཇུག་ཐོགས་སུ། མི་ཁོ་བོ་དེ་ལས་ལྡོག་སྟེ་སྨྲ། ཞེས་རང་བཞིན་མེདཔའི་
སྟོང་ཉིད་རྟོགས་ནས་བླང་དོར་སོགས་ཀྱི་ཉམས་ལེན་ལ་ངེས་པ་ཆེར་འགྲོ་བར་གསུངས་ཤིང་། །
རང་བཞིན་གྱིས་སྟོང་པའི་དོན་ཡང་ཆོས་ཐམས་ཅད་མ་བརྟགས་མ་དཔྱད་པ་ན་ཐ་སྙད་པའི་
ཚད་མས་གྲུབ་པ་དང་། དོན་དམ་དཔྱོད་བྱེད་ཀྱི་རིགས་པས་དཔྱད་པ་ན་གདགས་གཞིའི་
སྟེང་ན་མེད་པ་ཉིད་ཡིན་ཏེ། དེ་ཉིད་ལས། །ཀྱེ་མ་དཔྱད་སྣ་ཚོགས་མཛེས་མཛེས་འདྲ།་
ཧ་དཔྱད་ན་མི་གདའ་ཇི་ལྟར་ལགསཾ། །ཞེས་གསུངས་པའི་ཕྱིར། ལོ་ཙྪ་བ་ཆེན་པོ་ཡེ་ཤེས་
སྡེ་ཀྱང་། ཅིར་ཡང་མི་སེམས། ཅིར་ཡང་མི་རྟོགས་པ་ཧ་ཤང་གི་ལུགས་ཡིན་པ་དང༌། །
རང་གི་ལུགས་ལ། སོ་སོར་རྟོགས་པའི་ཤེས་རབ་ཀྱིས་བསྒོམ་དགོས་པར་གསུངས་པ་ཡིན་
ནོ། ལོ་སྨྲ་བ་དེ་ཉིད་ཀྱིས་ལྷག་མཐོང་སྐྱེས་པའི་མན་ངག་ལས། དེ་ལྟ་བས་ན་དེ་དག་སོ་
སོར་རྟོགས་པའི་ཤེས་རབ་གྱིས་བསྒོམ་པ་ཡིན་གྱི། ཅིར་ཡང་མི་རྟོགས་པར་བསྒོམ་པ་ནི་
མ་ཡིན་ནོ། ད་ལྟ་ཁ་ཅིག་ཅིར་ཡང་མི་རྟོགས་པ་བསྒོམ་ཟེར་བ་དེ་ནི་སྟོན་མིན་གྱི་རྗེས་སུ་
སློབ་པ་ཡིན་ཏེ། ཞེས་དང་། རེ་ཞིག་དང་པོར་སོ་སོར་རྟོགས་པའི་ཤེས་རབ་བསྒོམ་མོ་
ཞེས་ཟེར་བ་དེ་ནི་བདེན་ཏེ་དེ་བཞིན་གཤེགས་པས་གསུངས་ལ། སློབ་དཔོན་ཀ་མ་ལ་ཤི་



176
རྗེ་བཙུན་པའི་གོ་ལན།
ལས་ཀྱང་། དེ་ལྟ་བས་ན་རྣམ་པར་མི་རྟོག་པའི་ཡེ་ཤེས་སྐྱེད་པར་འདོད་པས་ཡང་དག་པར་
སོ་སོར་རྟོགས་པའི་མཚན་ཉིད་ལྷག་མཐོང་ཐོག་མར་བསྒོམ་པར་བྱ་སྟེ། དེས་མཚན་མ་
ཡོངས་སུ་སྤོང་བར་འགྱུར་རོ་ཞེས་གསུངས་སོ། །ཞེས་གསུངས་པའི་ཕྱིར། གཞན་ཡང་
ཕ་དམ་པ་དང་། རྣལ་འབྱོར་གྱི་དབང་ཕྱུག་མི་ལ་སོགས་ཀྱི་གྲུབ་ཆེན་རྣམས་ཀྱིས་ཀྱང་།
སངས་རྒྱས་ཐོབ་པ་ལ་སོ་སོར་རྟོགས་པའི་ཤེས་རབ་ཀྱིས་དཔྱོད་པའི་ལྷག་མཐོང་བསྒོམ་དགོས་
པ་དང་། ཆོས་ཐམས་ཅད་དོན་དམ་པར་མེད་པ་གནས་ལུགས་མཐར་ཐུག་ཏུ་བཞེད་པ་
ཡིན་ཏེ། ཕ་དམ་པས། སྟོང་ཉིད་ངང་དུ་རིགས་པའི་མདུང་སྐོར་གྱིས། ལྟ་བ་ཐོགས་
རྡུགས་མེད་དོ་དིང་རི་བ། །ཞེས་སྟོང་ཉིད་བསྒོམ་པའི་ཚེ་རིགས་པས་དཔྱོད་དགོས་པར་
གསུངས་པ་དང་། རྗེ་བཙུན་གྱིས་རས་པ་སངས་རྒྱས་སྐྱབས་ལ་གདམས་པའི་གསུང་མགུར་
ལས། །ཆོས་ཐོས་བསམ་གྱིས་ཕུག་ཐག་བཅད་ནས་ནི། །བདག་མེད་གོ་ཡུལ་སོར་རྟོག་
ལྷག་མཐོང་ལ། །ཞི་གནས་ངར་འདོན་གྱི་སྲོག་ཐག་བཟངཔོ་བཏགས། །བྱམས་དང་སྙིང་
རྗེས་སྐྱེས་བུ་སྟོབས་ལྡན་གྱིས། །གཞན་ཕན་སེམས་བསྐྱེད་ཀྱི་རྩལ་སྟོབས་དྲག་པོ་ཡིས། །སྨོན་
ལམ་རྣམ་དག་གིས་གྱེན་དུ་དྲངས་པ་ལས། །མཐོང་ལམ་རྣམ་པར་དག་པའི་མངོན་སུམ་
དུ། །རྣམ་དག་མཐོང་མེད་ཀྱི་ལྷག་མཐོང་རྟོགས་ཏེ་མཆིས།. །བློ་རེ་དོགས་ཀྱི་རང་མཚང་
དེ་རུ་རིག །མ་ཕྱིན་པ་ནི་སངས་རྒྱས་ས་རུ་སླེབས། །མ་བལྟས་པར་ཆོས་སྐུ་དེ་དུས་མཐོང་།
མ་བསྒྲུབ་པར་མདུན་མ་ལྷུན་གྱིས་གྲུབ། །བུ་དགེ་བསྙེན་སེམས་ལ་དེ་ལྟར་ཞོག །ཅེས་
ལྷག་མཐོང་སོ་སོར་རྟོགས་པའི་ཡེ་ཤེས་སུ་གསུངས་པ་དང༌། དོན་དམ་བདེན་པའི་དབང་
དུ་ནི། བགེགས་ལས་སངས་རྒྱས་ཉིད་ཀྱང་མེད། །ཅེས་ཆོས་ཐམས་ཅད་དོན་དམ་པ་
མེད་པ་དང༌། དེ་ལྟར་གསུངས་པའི་མཇུག་ཐོགས་སུ། མཐར་ཐུག་དོན་ལ་དེ་ལྟར་གདའ།
ཞེས་དེ་བཞིན་ཉིད་གནས་ལུགས་མཐར་ཐུག་ཏུ་གསུངས་པ་དང་། རྗེ་བཙུན་གྲགས་པས་



རྗེ་བཙུན་པའི་གོ་ལན།
177
ཀྱང་། ཀུན་རྫོབ་ཆད་པའི་མཐའ་ལས་གྲོལ་ལ། དོན་དམ་པར་གང་དུ་ཡང་མ་གྲུབ་པས་
མཐའ་ཐམས་ཅད་ལས་གྲོལ་བ་ལ་དབུ་མ་ཞེས་བྱའོ། །ཞེས་ཀུན་རྫོབ་ཏུ་ཡོད་པས་ཆང་
མཐའ་སེལ་ཞིང་། དོན་དམ་པར་མ་གྲུབ་པས་རྟག་མཐའ་སེལ་བས་མཐའ་དེ་གཉིས་དང་
བྲལ་བ་ལ་དབུ་མར་གསུངས་པས། དོན་དམ་པར་མེད་པ་གནས་ལུགས་མཐར་ཐུག་ཏུ་
གསུངས་པ་དང་། གྲུབ་ཆེན་མེཏྲིའི་མན་ངག་ཁྲོ་ཕུ་ལོ་ཙྪ་བས་བཀོད་པ་ལས། ཡིད་ལ་
བྱེད་པ་བཀག་པའི་སྟོང་པ་བསྒོམ་པ་ཡིན་པས་ཟབ་ཟབ་འདྲ་སྟེ་གོལ་ས་ཡིན་ཞེས་མི་རྟོག་
པ་བསྒོམ་པ་དང༌། ཡིད་བྱེད་བཀག་པའི་སྒོམ་གོལ་ས་རུ་གསུངས་པའི་ཕྱིར། དེས་ན་
གསུང་རབ་ཚད་ལྡན་མང་པོར། ཅི་ཡང་མི་སྒོམ་པ་གནས་ལུགས་བསྒོམས་པ་ལྟ་བུར་
གསུངས་པ་ལྟ་བུ་དང་། དེའི་བསྔགས་པ་དཔག་མེད་གསུངས་པ་རྣམས་ནི། བདེན་འཛིན་
གྱིས་སྤྲོས་པ་མཐའ་དག་ཞི་བའི་རྣམ་གྲངས་མ་ཡིན་པའི་དོན་དམ་དང་བློ་གཉིས་ངོ་བོ་དབྱེར་
མེད་ད་སོང་བའི་འཕགས་པའི་མཉམ་གཞག་ལ་དགོངས་པ་ཡིན་གྱི། སོ་སོ་སྐྱེ་བོས་དོན་
དམ་བདེན་པ་བསྒོམ་པའི་བློ་རྣམས་ནི་རྟོག་པ་ཁོ་ན་ཡིན་ཏེ། སོ་སོ་སྐྱེ་བོའི་རྟོག་མེད་ཀྱི་ཤེས་
པས་དོན་དམ་བདེན་པ་རྟོགས་པ་མེད་པའི་ཕྱིར་ཏེ། སོ་སོ་སྐྱེ་བོའི་དོན་དམ་པ་མངོན་སུམ་
མ་རྟོགས་པའི་ཕྱིར། ཡང་ཁྱོད་ཀྱིས་དེས་ན་འདི་གཉིས་ཀྱི་ཁྱད་པར་གྱི་གཙོ་བོ་ནི། དོན་
དམ་སྒྲུབ་བྱེད་ཀྱི་རིགས་པ་འགོད་ཚུལ་གྱི་སྒོ་ནས་འཇོག་སྟེ། ཀླུ་སྒྲུབ་ཀྱིས་མཐའ་བཞིའི་
སྐྱེ་བ་བཀག་པའི་དམ་བཅའ་གསུངས་པ་སངས་རྒྱས་བསྐྱངས་ཀྱིས་ཐལ་འགྱུར་གྱི་རིགས་
པ་དང་ལེགས་ལྡན་འབྱེད་ཀྱིས་རང་རྒྱུད་ཀྱི་རིགས་པས་བསྒྲུབ་པ་ལ་ཐལ་རང་གཉིས་སུ་
ཕྱེ་བའི་ཕྱིར་རོ། །ཞེས་སྨྲ་བ་ནི། སློབ་དཔོན་དེ་གཉིས་ཀྱི་འགྲེལ་བ་ལ་ཞིབ་ཏུ་མ་བརྟག་
པ་ཡིན་ཏེ། དམ་བཅའ་དེ་ཉིད་སངས་རྒྱས་བསྐྱངས་དང་ལེགས་ལྡན་འབྱེད་གཉིས་ཀས་
རང་རྒྱུད་དང་ཐལ་འགྱུར་གཉིས་ཀའི་སྒོ་ནས་བསྒྲུབས་པའི་ཕྱིར་རོ། །མ་གྲུབ་ན་སོང༌།



178
།
རྗེ་བཙུན་པའི་གོ་ལན།
དམ་བཅའ་དེ་ཉིད་སངས་རྒྱས་བསྐྱངས་ཀྱིས་རིགས་པས་བསྒྲུབས་པ་གང་ཞིག ལེགས་
ལྡན་འབྱེད་ཀྱིས་ཐལ་འགྱུར་གྱི་རིགས་པས་བསྒྲུབས་པའི་ཕྱིར། དང་པོ་མ་གྲུབ་ན་སོང་།
དེར་ཐལ། བུདྡྷ་པཱ་ལི་ཏ་ལས་བདག་སྐྱེ་འགོག་པའི་གཏན་ཚིགས་ཡང་དག་གསུངས་པ་གང་
ཞིག གཏན་ཚིགས་ཡང་དག་ལ་རང་རྒྱུད་ཀྱི་གཏན་ཚིགས་ཡང་དག་གིས་ཁྱབ་པའི་ཕྱིར།
ཕྱི་མ་ཁས། དང་པོ་དེར་ཐལ། དེ་ཉིད་ལས། དངོས་པོ་རྣམས་བདག་ལས་སྐྱེ་བ་མེད་དེ། །
ཞེས་སོགས་བདག་སྐྱེ་འགོག་པའི་འགྲེལ་ངག་དེས་དེ་བསྟན་པའི་ཕྱིར། ལེགས་ལྡན་འབྱེད་
ཀྱིས་འགྲེལ་ངག་དེས་བདག་སྐྱེ་འགོག་པའི་རྟགས་དཔེ་ཡང་དག་མ་བརྗོད་པའི་སྐྱོན་བརྗོད་
མཛད་པ་ལ། ཚིག་གསལ་ལས། དེ་ལ་གཏན་ཚིགས་དང་དཔེ་མ་བརྗོད་པའི་ཕྱིར་ཞེས་
སྨྲས་པ་དེ་མི་རིགས་སོ། །ཚིག་གསལ་ལས། དེ་ལ་གཏན་ཚིགས་དང་དཔེ་མ་བརྗོད་པའི་
ཕྱིར་ཞེས་སྨྲས་པ་དེ་མི་རིགས་སོ། །གཏན་ཚིགས་དང་དཔེ་མ་བརྗོད་པ་མ་ཡིན་པ་འབའ་
ཞིག་ཏུ་མ་ཟད་ཀྱི། ཞེས་སངས་རྒྱས་བསྐྱངས་ཀྱི་འགྲེལ་ངག་དེས་དངོས་པོ་རྣམས་བདག་
ལས་སྐྱེ་བ་མེད་པ་དང་སྒྲུབ་པའི་གཏན་ཚིགས་ཡང་དག་བརྗོད་པར་གསུངས་པའི་ཕྱིར། ལུང་
དེ་རྣམས་ཀྱི་བསྟན་དོན་གྲུབ་པའི་ཕྱིར། ཞེས་སྨྲ་ན་བློ་གཟུ་བོས་ཅི་སྨྲ། རྩ་བའི་རྟགས་གཉིས་
པ་གྲུབ་སྟེ། ཤེས་རབ་སྒྲོན་མེ་ལས། དངོས་པོ་རྣམས་རྒྱུ་མེད་ལས་སྐྱེ་བ་འགོག་པའི་ཐལ་
འགྱུར་གྱི་རིགས་པ་གསལ་བར་གསུང་པའི་ཕྱིར་ཏེ། དེ་ཉིད་ལས། རྒྱུ་མེད་མིན་ཞེས་
བྱ་བ་བརྗོད་པར་བྱ་སྟེ། རྒྱུ་མེད་པ་ཞེས་བྱ་བའི་ཐ་ཚིག་གོ །ཅི་ཞིག་ཅེ་ན། །དངོས་པོ་
གང་དང་གང་ན་ཡང་། །སྐྱེ་བ་ནམ་ཡང་ཡོད་མ་ཡིན། །ཞེས་གསུངས་པའི་སྐབས་ཡིན་
ནོ། །ཅིའི་ཕྱིར་ཅེ་ན། དེ་སྟོན་པའི་རྗེས་སུ་དཔག་པ་མེད་པའི་ཕྱིར་དང་། རྗེས་སུ་དཔག་
པ་དང་གྲགས་པས་གནོད་པར་འགྱུར་བར་སྐྱོན་ཡོད་པའི་ཕྱིར་སྤང་ངོ་ཞེས་བྱ་བར་དགོངས་
སོ། །ཞེས་གསུངས་པ་འདིས་བསྟན་པའི་ཕྱིར་ཏེ། དེའི་ཐད་ཀྱི་སྤྱན་རས་གཟིགས་ཀྱི་བརྟུལ་



རྗེ་བཙུན་པའི་གོ་ལན།
179
ཞུགས་ཀྱི་འགྲེལ་བཤད་ལས། གཞན་ཡང་ཁྱོད་ཀྱིས་རྒྱུ་མེད་པ་ལས་སྐྱེ་བར་བསྒྲུབ་པ་དེ་
ལ་རྗེས་སུ་དཔག་པས་གནོད་པར་འགྱུར་བའི་སྐྱོན་མེད་པའི་ཕྱིར་དང་། གྲགས་པས་གནོད་
པར་འགྱུར་བའི་སྐྱོན་ཡོད་པའི་ཕྱིར། ཡང་དངོས་པོ་རྣམས་རྒྱུ་མེད་ལས་སྐྱེ་བ་མེད་དོ། །ཞེས་
གསུངས་པའི་ཕྱིར། གཞན་ཡང་༌། དངོས་པོ་རྣམས་བདག་ལས་སྐྱེ་བ་འགོག་པའི་དམ་
བཅའ་བསྒྲུབ་པའི་ཐལ་འགྱུར་གྱི་རིགས་པ་སློབ་དཔོན་ལེགས་ལྡན་འབྱེད་ཀྱིས་གསུངས་པ་
ཡིན་ཏེ། རྟོག་གེ་འབར་བ་ལས། དཔེར་བྱས་ན་འཇིག་རྟེན་ན་འོ་མ་ལས་ཞོ་སྐྱེ་བ་ནི་འདོད་
ཀྱིས། ཞོ་ཉིད་ཞིའི་བདག་ཉིད་ལས་སྐྱེ་བར་མི་འདོད་པ་བཞིན་དུ། དངོས་པོའི་བདག་ཉིད་
ཡོད་པར་ཡང་བདག་ལས་མི་སྐྱེ་སྟེ། རང་གི་བདག་ཉིད་ལ་བྱེད་པ་འགལ་བའི་སྐྱོན་དུ་འགྱུར་
བའི་ཕྱིར་རོ། །ཞེས་པ་འདིས་དེ་ལྟ་བུའི་རིགས་པ་གསུངས་པའི་ཕྱིར། འགྲེལ་བ་འདི་རྣམས་
ཀྱི་ཐལ་འགྱུར་ཡང་དག་མ་བསྟན་ན། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་
གིས་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང༌། སྐྱེ་བ་ཐུག་པ་མེད་པ་ཉིད་དུ་འགྱུར་
བའི་ཕྱིར། ཞེས་པའི་འགྲེལ་བ་འདིས་ཀྱང་ཐལ་འགྱུར་ཡང་དག་མ་བསྟན་པར་འདོད་དགོས་
པས། ཁྱོད་རང་གིས་ཁས་བླངས་པ་དང་ཡང་དངོས་སུ་འགལ་ལོ། །ཡང་ཁྱོད་ཀྱིས། དོན་
དམ་སྒྲུབ་བྱེད་ཀྱི་རིགས་པའི་ཁྱད་པར་ལ། ཆོས་ཅན་དང་། ཆོས་དང༌། དམ་བཅའ་
དང༌། གཏན་ཚིགས་དང༌། དཔེ་དང་། སྦྱོར་ངག་གི་ཁྱད་པར་ལས་དང་པོ་ནི། རང་
རྒྱུད་པས་ནང་འདུ་བྱེད་ལྟ་བུ་བྱེ་བྲག་ཆོས་ཅན་དུ་འཛིན་ལ། ཐལ་འགྱུར་བས་དེས་བཀག་
ནས་གང་ལ་དགག་བྱའི་ཆོས་དེ་དགག་དགོས་པའི་དངོས་པོ་ཐམས་ཅད་ཆོས་ཅན་དུ་འཛིན་
ཏེ། །བུམ་པ་ལ་སོགས་པའི་དངོས་པོ་ཐམས་ཅད་བདག་ལས་སྐྱེ་བ་མེད་དེ། ཞེས་པ་ལྟ་
བུའོ། །ཞེས་བྲིས་འདུག་པ་ཡང་། བསྙོན་ཧམ་འབའ་ཞིག་ཏུ་སྣང་སྟེ། ནང་འདུ་བྱེད་
ཆོས་ཅན་དུ་འཛིན་པ་འགོག་བྱེད་ཀྱིས་ཐལ་འགྱུར་བས་གཞུང་ཚད་ལྡན་གཅིག་ཀྱང་མེད་



རྗེ་བཙུན་པའི་གོ་ལན།
180
པའི་ཕྱིར་དང་། ཐལ་རང་གཉིས་ལ་དངོས་པོ་ཐམས་ཅད་ཆོས་ཅན་ད་འཛིན་མི་འཛིན་
ཁྱད་པར་གཅིག་ཀྱང་མེད་པའི་ཕྱིར་ཏེ། རང་རྒྱུད་པས་ཀྱང་དངོས་པོ་ཐམས་ཅད་ཆོས་
ཅན་དུ་འཛིན་པའི་ཕྱིར་ཏེ། ཤེས་རབ་སྒྲོན་མེ་ལས། ནང་གི་སྐྱེ་མཆེད་ཀྱིས་དངོས་པོ་རྒྱ་
མེད་པ་ལས་སྐྱེ་བ་མེད་དེ། ཞེས་དང་། རྟོག་གེ་འབར་བ་ལས། དངོས་པོ་རྣམས་བདག་
ལས་མི་སྐྱེ་སྟེ། དངོས་པོ་ཡིན་པའི་ཕྱིར། སྐྱེས་བུ་བཞིན། ཞེས་པ་རྣམས་ཀྱིས་དངོས་པོ་
ཐམས་ཅད་ཆོས་ཅན་ད་བསྟན་པའི་ཕྱིར་ཏེ། སངས་རྒྱས་བསྐྱངས་ཀྱི་འགྲེལ་བ་ལས། དངོས་
པོ་རྣམས་བདག་ལས་སྐྱེ་བ་མེད་དེ། ཞེས་པ་འདིས་དངོས་པོ་ཐམས་ཅད་ཆོས་ཅན་དུ་བསྟན་
པའི་ཕྱིར། རྟགས་དོན་གྱི་དངོས། དེས་ན་སངས་རྒྱས་བསྐྱངས་ཀྱིས། དངོས་པོ་རྣམས་
བདག་ལས་སྐྱེ་བ་མེད་དེ། ཞེས་པ་དང་། རྟོག་གེ་འབར་བ་ལས། དངོས་པ་རྣམས་བདག་
ལས་མི་སྐྱེ་སྟེ། ཞེས་པ་འདི་གཉིས་ཀྱིས་དངོས་པོ་ཐམས་ཅད་ཆོས་ཅན་དུ་བསྟན་མ་བསྟན་
གྱི་ཁྱད་པར་ཅི་འདག སློབ་དཔོན་གཉིས་པོ་འདིས། ཁྱེད་ཀྱི་ཕ་ནི་མི་བསད། སློབ་དཔོན་
གཉིས་པོ་འདི་ལ་འདི་འདྲ་རང་གི་ཞབས་འདྲེན་མི་མཛད་པར་ཞུ། ཆོས་ལ་སོགས་པ་ཁྱད་
པར་གཞན་ལྔ་ལ་ཡང་། བརྡ་ཆད་གཅིག་ཀྱང་མི་འདག་སྟེ། དགག་མི་དགོས་པར་འདག་
པས་རེ་ཞིག་བཞག ཡང་ཁྱོད་ཀྱིས། ཐ་སྙད་དུ་རང་རྒྱུད་ཀྱི་གཏན་ཚིགས་དང་། རང་
རྒྱུད་ཀྱི་དམ་བཅའ་ཁས་ལེན་མི་ལེན་གྱི་སྒོ་ནས་ཕྱེ་བ་ནི་མི་འཐད་དེ། ཐལ་འགྱུར་བས་
ཀྱང་དུ་བའི་རྟགས་ཀྱིས་ད་ལྡན་ལ་ལ་མེ་ཡོད་དུ་བསྒྲུབ་པ་དང་། རིགས་སད་པའི་ལུས་ངག་
གི་རྟགས་ཀྱིས་ཕ་རོལ་པོ་ཕྱིར་མི་ལྡོག་པར་བསྒྲུབ་པ་སོགས་གཏན་ཚིགས་དང་དཔེ་རྒོལ་བ་
གཉིས་ཀ་ལ་མཐུན་སྣང་དུ་གྲུབ་པའི་སྒོ་ནས་ཆོས་ཅན་མཐུན་སྣང་དུ་གྲུབ་པའི་སྟེང་དུ་ཁྱད་
པར་གྱི་ཆོས་བསྒྲུབ་པ་དུ་མ་ཡོད་པའི་ཕྱིར་རོ། །ཞེས་བྲིས་འདུག་པ་མི་འཐད་དེ། གོང་
གི་གཏན་ཚིགས་དེ་རྣམས་སྔ་རྒོལ་དབུ་མ་ཐལ་གྱུར་བས། ཕྱིར་རྒོལ་རང་རྒྱུད་པ་མན་ཆད་



181
རྗེ་བཙུན་པའི་གོ་ལན།
181
ཀྱི་གྲུབ་མཐའ་སྨྲ་བ་ཞིག་ལ་གཏན་ཚིགས་དེ་རྣམས་འགོད་པའི་ཚེ་ནི། རྒོལ་བ་གཉིས་ཀའི་
ལུགས་ལ་མཐུན་སྣང་དུ་གྲུབ་པའི་ཆོས་མེད་ལ། དངོས་སྨྲ་བ་ནང་ཕན་ཚུན་དང་ཐལ་འགྱུར་
བ་ནང་ཕན་ཚུན་དུ་གཏན་ཚིགས་དེ་རྣམས་འགོད་པའི་ཚེ་ཆོས་ཅན་མཐུན་སྣང་དུ་གྲུབ་པ་
ཡོད་པ་ནི། ཐལ་འགྱུར་བས་རང་རྒྱུད་ཀྱི་གཏན་ཚིས་ཁས་ལེན་པར་མི་འགྲུབ་པའི་ཕྱིར།
རྟགས་དང་པོ་གྲུབ་སྟེ། དེའི་ཚེ་རྒོལ་བ་དེ་གཉིས་ཀའི་ལུགས་ལ་ཆོས་ཅན་ཚད་མས་གྲུབ་
ཚུལ་མཐུན་སྣང་བ་མེད་པའི་ཕྱིར་ཏེ། ཐལ་འགྱུར་བས་ནི་ཆོས་ཅན་འཇལ་བའི་ཚད་མ་
མཐའ་དག་རང་གི་མཚན་ཉིད་ཀྱིས་མ་གྲུབ་པའི་ཆོས་ཅན་ཞིག་ལ་ཚད་མར་སོང་བར་འདོད། །
རང་རྒྱུད་པ་མན་ཆད་ཀྱིས་ཆོས་ཅན་འཇལ་བའི་ཚད་མ་རྣམས་རང་གི་མཚན་ཉིད་ཀྱིས་
གྲུབ་པའི་ཆོས་ཅན་ཞིག་ལ་ཚད་མར་སོང་བར་འདོད་པའི་ཕྱིར། རང་རྒྱུད་པ་མན་ཆད་
ཀྱིས་ཚད་མ་གང་ཡིན་ཡང་རང་ངོས་ནས་གྲུབ་པའི་གཞལ་བྱ་ཞིག་ལ་ཚད་མར་སོང་བར་
འདོད་པའི་ཕྱིར། རང་རྒྱུད་པ་མན་ཆད་ཀྱིས་ཆོས་ཐམས་ཅད་བློ་ལ་སྣང་བའི་དབང་གིས་
རང་གི་སྡོད་ལུགས་ཀྱི་ངོས་ནས་གྲུབ་པར་བཞེད་པའི་ཕྱིར་ཏེ། དེ་ལྟར་དུ་དབུ་མ་སྣང་བ་
ལས་གསུངས་པའི་ཕྱིར། གཞན་ཡང་། དེའི་ཚེ་རྒོལ་བ་དེ་གཉིས་ཀའི་ལུགས་ལ་མཐུན་
སྣང་དུ་གྲུབ་པའི་ཆོས་ཅན་མེད་དེ། སློབ་དཔོན་ལེགས་ལྡན་འབྱེད་ཀྱིས་སངས་རྒྱས་པས་
བྱེ་བྲག་པའི་ངོར་སྒྲ་མི་རྟག་པར་བསྒྲུབ་པའི་ཚེ་རྟག་མི་རྟག་གང་གིས་ཀྱང་ཁྱད་པར་དུ་མ་
བྱས་པའི་སྒྲ་ཆོས་ཅན་དུ་འཛིན་པ་དེ་བཞིན་དུ། དབུ་མ་པས་དངོས་སྨྲ་བའི་ངོར་མིག་དང་།
གཟུགས་ལ་སོགས་པའི་བདེན་པའི་སྐྱེ་བ་མེད་པར་བསྒྲུབ་པ་དང་། གྲངས་ཅན་གྱི་ངོར་བདག་
ལས་སྐྱེ་བ་མེད་པར་བསྒྲུབ་པ་སོགས་ཀྱི་ཚེ་ཡང་སྔ་རྒོལ་གཉིས་ཀྱིས་ཐུན་མོང་མ་ཡིན་པའི་
འདོད་པ་བདེན་རྫུན་གང་གིས་ཀྱང་ཁྱད་པར་དུ་མ་བྱས་པའི་མིག་སོགས་སྤྱི་ཙམ་ཞིག་ཆོས་ ་
ཅན་དུ་འཛིན་པས་རྒོལ་བ་གཉིས་ཀ་ལ་མཐུན་སྣང་དུ་གྲུབ་པའི་ཆོས་ཅན་ཡོད་པར་ཞལ་གྱིས་



182
རྗེ་བཙུན་པའི་གོ་ལན།
བཞེས་པ་ལ། ཚིག་གསལ་ལས། དེ་ནི་དེ་ལྟར་མ་ཡིན་ཏེ། འདི་ལྟར་གང་གི་ཚེ་འདིར་
སྐྱེ་བ་བཀག་པ་བསྒྲུབ་བྱའི་ཆོས་སུ་འདོད་པ་དེའི་ཚེ་དེ་ཁོ་ནར་དེའི་རྟེན་ཆོས་ཅན་ཕྱིན་ཅི་ལོག་
ཙམ་གྱིས་བདག་གི་དངོས་པོ་རྙེད་པ་ནི་ཉམས་པར་གྱུར་པ་འདི་རང་ཉིད་ཀྱིས་ཁས་བླངས་
པ་ཉིད་དོ། །ཕྱིན་ཅི་ལོག་དང་ཕྱིན་ཅི་མ་ལོག་པ་དག་ནི་ཐ་དད་པ་མ་ཡིན་ནོ། །ཞེས་དགག་
པ་མཛད་པའི་ཕྱིར། དགག་པ་ཇི་ལྟར་མཛད་ན། གོང་གི་སློབ་དཔོན་ལེགས་ལྡན་འབྱེད་
ཀྱིས་བཤད་པ་དེ་དེ་ལྟར་འཐད་པ་མ་ཡིན་ཏེ། དེ་ལྟར་འཐད་ན། མིག་སོགས་དེ་མིག་སོགས་
ཀྱི་གནས་ལུགས་འཇལ་བའི་ཚད་མ་རང་ཉིད་ལ་གནས་ལུགས་དཔྱོད་བྱེད་ཀྱིས་ཚད་མར་
སོང་བའི་རྙེད་དོན་དང་། གྲངས་ཅན་གྱི་ཐ་སྙད་དཔྱོད་བྱེད་ཀྱི་ཚད་མ་རང་ཉིད་ལ་ཐ་སྙད་
དཔྱོད་བྱེད་ཀྱི་ཚད་མར་སོང་བའི་ཡུལ་གྱི་གཞི་མཐུན་ཡིན་དགོས་པ་གང་ཞིག དེ་འདྲའི་
གཞི་མཐུན་མི་སྲིད་པའི་ཕྱིར། ཕྱི་མ་དེར་ཐལ། གྲངས་ཅན་གྱི་རྒྱུད་ལ་མིག་སོགས་འཇལ་
བའི་ཚད་མ་ཡོད་པའི་ཕྱིར། རྩ་རྟགས་གཉིས་པ་གྲུབ་སྟེ། ཕྱིན་ཅི་ལོག་སྟེ་ཐ་སྙད་པའི་
ཚད་མ་རང་ཉིད་ལ་ཐ་སྙད་པའི་ཚད་མར་སོང་བའི་ཡུལ་དང་། ཕྱིན་ཅི་མ་ལོག་པ་སྟེ་གནས་
ལུགས་འཇལ་བའི་ཚད་མ་རང་ཉིད་ལ་གནས་ལུགས་འཇལ་བའི་ཚད་མར་སོང་བའི་ཡུལ་
གཉིས་ཐ་དད་པ་སྟེ་འགལ་བ་ཡིན་པའི་ཕྱིར། ཞེས་པའི་དོན་ཡིན་ནོ། །ཡང་ཁྱོད་ཀྱིས། །
རང་རྒྱུད་ཀྱི་དོན་ནི་རང་དབང་ཡིན་ལ། རང་དབང་གི་དོན་ནི་བདེན་གྲུབ་ཡིན་ཞེས་སོགས་
གཞི་མེད་ཀྱི་སྨྲ་བའི་སྒོ་ནས་གདུལ་བྱ་བསླུ་བར་མ་བྱེད་ཅིག །ཅེས་བྲིས་པ་ནི། ལེགས་
ལྡན་འབྱེད་སོགས་དབུ་མ་པ་ཆེན་པོ་རྣམས་ལ་སྐུར་བ་འདེབས་པ་ཡིན་ཏེ། ཤེས་རབ་སྒྲོན་
མེ་ལས། རང་དབང་དུ་རྗེས་སུ་དཔག་པ་ཁོ་ན་ཁ་ན་མ་ཐོ་བ་མེད་པ། ཞེས་རང་རྒྱུད་ཀྱི་
དོན་རང་དབང་ལ་གསུངས་པའི་འགྲེལ་བ་མང་དུ་ཡོད་པའི་ཕྱིར། ཁྱོད་རང་གིས་ཐལ་རང་
གི་ཁྱད་པར་གྱི་རང་ལུགས་འཇོག་པ་ན། གཉིས་པ་ལ་གཞི་དང༌། ལམ་དང༌། འབྲས་བུ་



183
རྗེ་བཙུན་པའི་གོ་ལན།
ཁྱད་པར་ཅན་གསུམ་ལས། དང་པོ་ལ་ཐ་སྙད་དུ་གཞན་སྐྱེ་ཁས་མི་ལེན་པ་དང་། འདུས་
བྱས་དང་མི་བསླུ་བའི་གཞི་མཐུན་ཁས་མི་ལེན་པ་དང༌། ལེན་པ་དང༌། ཚད་མའི་མཚན་
ཉིད་མི་བསླུ་བའི་ཤེས་པར་མི་འདོད་པ་དང་། འདོད་པ་དང་། ཚད་མ་ལ་མངོན་རྗེས་གཉིས་
དང་དེའི་སྟེང་དུ་དཔེ་ཉེར་འཇལ་དང་ལུང་གི་ཚད་མ་སྟེ་བཞིར་གྲངས་ངེས་པ་དང༌། མངོན་
རྗེས་གཉིས་སུ་གྲངས་ངེས་པར་འདོད་པའི་ཁྱད་པར་དང༌། ཡང་ལོག་གི་ཁྱད་པར་ཡུལ་
ཡུལ་ཅན་གཉིས་ཀ་ལ་འབྱེད་པ་དང་། ཡུལ་ཡུལ་ཅན་ལ་མི་འབྱེད་པའི་ཁྱད་པར་རྣམས་
སོ། །གཉིས་པ་ནི་ལམ་གྱི་སྐབས་སུ། ཉན་རང་གིས་ཆོས་ཀྱི་བདག་མེད་རྟོགས་པར་འདོད་
པ་དང༌། མ་རྟོགས་པར་འདོད་པའི་ཁྱད་པར་དང་། འཕགས་པའི་མཉམ་གཞག་སྣང་མེད་
དང་། སྣང་བཅས་སུ་འདོད་པའི་ཁྱད་པར་གཉིས་སོ། །གསུམ་པ་ནི། སངས་རྒྱས་ཀྱི་
མཉམ་རྗེས་ཐ་དད་མེད་པར་འདོད་པ་དང་། ཡོད་པར་འདོད་པ་རྣམས་ཏེ་ཟུང་དུ་སྦྱར་བ་
དེ་དག་གིས་དང་པོ་རྣམས་ནི་ཐལ་འགྱུར་བ་དང་། ཕྱི་མ་རྣམས་ནི་རང་རྒྱུད་པ་ཡིན་ནོ།
ཞེས་བྲིས་འདུག་པ། འདི་རྣམས་རིམ་གྱིས་བཀག་ན། རང་རྒྱུད་པས་འདུས་བྱས་དང་
མི་སླུ་བའི་གཞི་མཐུན་ཁས་མི་ལེན་ཏེ། རང་རྒྱུད་པས་འདུས་བྱས་ཡིན་ན་རྫུན་པ་བསླུ་བའི་
ཆོས་ཅན་ཡིན་པས་ཁྱབ་པ་ཁས་ལེན་པའི་ཕྱིར། རྩ་ཤེ་ལས། འདུ་བྱེད་ཐམས་ཅད་བསླུ་
བའི་ཆོས། །དེས་ན་དེ་དག་རྫུན་པ་ཡིན། །ཞེས་པའི་ཐད་ཀྱི་ཤེས་རབ་སྒྲོན་མེར། ཉན་
ཐོས་ཐེག་པ་ལས་ཀྱང་འདི་ལྟ་སྟེ། འདུས་བྱས་གང་ཡིན་པ་དེ་ནི་བརྫུན་པ་བསླུ་བའི་ཆོས་
སོ། །དགེ་སློང་དག འདི་ལྟ་སྟེ། མི་བསླུ་བའི་ཆོས་མྱ་ངན་ལས་འདས་པ་དེ་ནི་བདེན་
པའི་མཆོག་གོ །འདུས་བྱས་དེ་ནི་བསླུ་བའི་ཆོས་ཀྱང་ཡིན། །དེ་ནི་རབ་ཏུ་འཇིག་པའི་ཆོས་
ཀྱང་ཡིན་ནོ་ཞེས་ཀྱང་གསུངས་ལ། ཐེག་པ་ཆེན་པོ་ལས་ཀྱང། རབ་འབྱོར། ཇི་ཙམ་དུ་
འདུས་བྱས་པ་དེ་ཙམ་དུ་བརྫུན་ལ། ཇི་ཙམ་དུ་འདུས་མ་བྱས་པ་དེ་ཙམ་དུ་མི་བརྫུན་ནོ་ཞེས་གསུངས་



MH
184
རྗེ་བཙུན་པའི་གོ་ལན།
སོ། དེའི་ཕྱིར་དེ་ལྟར་ཕྱོགས་གཉིས་ཀ་ལ་གྲགས་པའི་ལུང་དག་ཡོད་པའི་ཕྱིར། འདུ་བྱེད་
ཐམས་ཅད་བསླུ་བའི་ཆོས་འདི་ནི་འདུ་བྱེད་ཀྱི་ཆོས་ནི་བསླུ་བའི་ཆོས་ཉིད་ཡིན་པའི་ཕྱིར་བསྟན་
ཏོ། ཞེས་གསུངས་པའི་ཕྱིར། ཡང་དེ་གཉིས་ལ་མི་བསླུ་བའི་ཤེས་པ་ཚང་མའི་མཚན་ཉིད་
དུ་འདོད་མི་འདོད་ཀྱི་ཁྱད་པར་ཡང་མི་འཐད་པར་ཐལ། དེ་འདྲ་བའི་ཁྱད་པར་སྟོན་པའི་
ལུང་རིགས་ཡང་མེད་པའི་ཕྱིར། ཡོད་ན་འདི་ལྟར་ཡོད་ཅེས་སྨོས་ཤིག །གཞན་ཡང་།
དེ་གཉིས་ལ་ཚད་མ་ལ་མངོན་རྗེས་གཉིས་སུ་གྲངས་ངེས་པར་འདོད་པ་དང་མི་འདོད་པའི་
ཁྱད་པར་མི་འཐད་པར་ཐལ། ཐལ་འགྱུར་བས་ཀྱང་ཚད་མ་ལ་མངོན་རྗེས་གཉིས་སུ་གྲངས་
ངེས་པར་འདོད་པའི་ཕྱིར། ཐལ་འགྱུར་བས་དཔེ་ཉེར་འཇལ་དང་། ལུང་གི་ཚད་མ་གཉིས་
རྗེས་དཔག་ཏུ་འདུ་བར་འདོད་པའི་ཕྱིར། ཐལ་འགྱུར་བས་ཡུལ་ཡུལ་ཅན་གཉིས་ཀ་ལ་
ཡང་ལོག་གི་ཁྱད་པར་དོད་པ་ཡང་མི་འཐད་དེ། ཐལ་འགྱུར་བས་ཀུན་རྫོབ་བདེན་པ་དང་
ཡང་དག་པའི་གཞི་མཐུན་མི་བཞེད་པའི་ཕྱིར། འཇིག་རྟེན་ཉིད་ལས་བདེན་ཡིན། ཞེས་
ཉིད་ཚིག་སྨོས་པ་ལ་དགོས་པ་ཡོད་པའི་ཕྱིར། གཞན་ཡང་། དེ་གཉིས་ལ་ཉན་རང་ལ་
ཆོས་ཀྱི་བདག་མེད་རྟོགས་པ་ཡོད་པར་འདོད་པ་དང་། རྟོགས་པ་མེད་པར་འདོད་པའི་ཁྱད་
པར་ཡང་མི་འཐད་དེ། དེ་གཉིས་ཀས་ཆོས་ཀྱི་བདག་མེད་རྟོགས་པའི་ཉན་རང་ཡོད་པར་
འདོད་པ་ལ་ཡང་ཁྱད་པར་མེད། ཆོས་ཀྱི་བདག་མེད་མ་རྟོགས་པའི་ཉན་རང་ཡོད་པར་
འདོད་པ་ལ་ཡང་ཁྱད་པར་མེད་པའི་ཕྱིར། དང་པོ་གྲུབ་སྟེ། རིགས་ཀྱི་ཐད་ཀྱི་སྣང་བ།
ཉི་སྣང་གཉིས་ཀ་ལས་ཆོས་ཀྱི་བདག་མེད་རྟོགས་པའི་ཉན་རང་ཡོད་པར་བཤད་ཅིང་། ཆོས་
ཀྱི་བདག་མེད་རྟོགས་པའི་བྱང་སེམས་ཚོགས་ལམ་པ་ཉན་ཐོས་ལམ་དུ་འཇུག་པར་སྲིད་པར་
རང་རྒྱུད་པས་ཀྱང་ཁས་ལེན་པའི་ཕྱིར། རྩ་རྟགས་གཉིས་པ་གྲུབ་སྟེ། ཐལ་འགྱུར་བས་།
ཆོས་ཀྱི་བདག་མེད་མ་རྟོགས་པའི་ཉན་རང་ཡོད་པར་ཁས་ལེན་པའི་ཕྱིར། གཞན་ཡང༌། །



རྗེ་བཙུན་པའི་གོ་ལན།
185
དེ་གཉིས་ལ་འཕགས་པའི་མཉམ་བཞག་སྣང་མེད་དང་། སྣང་བཅས་སུ་འདོད་པའི་ཁྱད་
པར་ཡང་མི་འཐད་པར་ཐལ། རང་རྒྱུད་པས་སྟོང་ཉིད་ལ་རྩེ་གཅིག་ཏུ་མཉམ་པར་བཞག་
པའི་སློབ་པ་འཕགས་པའི་མཉམ་ཞག་ཡེ་ཤེས་ལ་ཀུན་རྫོབ་སྣང་པར་མི་བཞེད་པའི་ཕྱིར། རང་
རྒྱུད་པས་སློབ་པའི་རྒྱུད་ཀྱི་མཉམ་རྗེས་འགལ་བར་འདོད་པའི་ཕྱིར། གཞན་ཡང་། དེ་
གཉིས་ལ་སངས་རྒྱས་ཀྱི་སར་མཉམ་རྗེས་ཐ་དད་མེད་པར་འདོད་པ་དང་། ཡོད་པར་འདོད་
པ་ཡང་མི་འཐད་དེ། དེ་གཉིས་ཀས་སངས་རྒྱས་ཀྱི་སའི་མཉམ་རྗེས་གཉིས་ལྡོག་པ་ཐ་དད་
དུ་འདོད་པར་ཡང་མཚུངས། ངོ་བོ་ཐ་མི་དད་དུ་འདོད་པ་ཡང་མཚུངས་པའི་ཕྱིར། དང་
པོ་སླ། གཉིས་པ་གྲུབ་སྟེ། རང་རྒྱུད་པས་ཀྱང་སངས་རྒྱས་ཀྱི་མཉམ་གཞག་ཡེ་ཤེས་ཤེས་
བྱ་ཇི་སྙེད་པ་ལག་མཐིལ་དུ་སྐྱུ་རུ་ར་བཞག་པ་བཞིན་དུ་མངོན་སུམ་དུ་གཟིགས་པར་བཞེད་
པའི་ཕྱིར་ཏེ། བདེན་གཉིས་རང་འགྲེལ་ལས། མཁྱེན་པའི་སྐད་ཅིག་གཅིག་གིས་ནི། །ཤེས་
བྱའི་དཀྱིལ་འཁོར་ཀུན་ཁྱབ་ཅན། ཞེས་གསུངས་པའི་ཕྱིར། ཁོ་ན་རེ། ཐལ་འགྱུར་བས་
སངས་རྒྱས་ཀྱི་སའི་མཉམ་རྗེས་ཐ་དད་དུ་ཁས་ལེན་པ་མི་འཐད་དེ། དེས་ཐ་དད་ཁས་ལེན་
མི་རིགས་པའི་ཕྱིར་ཟེར་ན། དེས་ཐ་དད་ཁས་ལེན་རིགས་པར་ཐལ། ཐ་དད་ཡོད་པའི་
ཕྱིར། བྱེ་བྲག་པ་དང་གྲངས་ཅན་པ་སོགས་མུ་སྟེགས་ཅན་རྣམས་ཀྱི་ལུགས་ཐ་དད་པའི་
ཕྱིར་ཏེ། འཇུག་པ་ལས། དེ་དབྱེ་ཅུང་ཟད་ཅུང་ཟད་ལ་བརྟེན་ནས། མུ་སྟེགས་རྣམས་
ཀྱི་ལུགས་ནི་ཐ་དད་འགྱུར། །ཞེས་གསུངས་པའི་ཕྱིར། གཞན་ཡང་། བྱེད་རྒྱུ་ས་བོན་
གྱི་ལས་ཐ་དད་མྱུ་གུའི་དབྱིབས་དང་ནི། །ཁ་དོག་རོ་ནུས་སྨིན་པའི་ཐ་དད་ཁྱོད་ལ་མེད་
པར་འགྱུར། །ཞེས་གསུངས་པ་ཡང་མི་འཐད་པར་ཐལ། མྱུ་གུ་སྐྱེད་བྱེད་ས་བོན་ཐ་དད་
པ་ལས་མྱུ་གུའི་ཁ་དོག་ལ་སོགས་པའི་ཐ་དད་པ་མེད་པར་ཐལ་བའི་སྐྱོན་གྲངས་ཅན་ལ་ཡོད་
པར་གསུངས་པ་མི་འཐད་པའི་ཕྱིར་ཏེ། ། ཐ་དད་མེད་པའི་ཕྱིར། རྟགས་ཁས། གཞན་



186
རྗེ་བཙུན་པའི་གོ་ལན།
ཡང་། ཐ་དད་ཡོད་པར་ཐལ། རྒྱུན་ཅན་རྣམས་དེར་ཕན་ཚུན་ཐ་དད་ཡོད། ཅེས་པའི་
སྐབས་ཀྱི་རང་འགྲེལ་ལས། རྒྱུན་ཅན་གྱི་ཡན་ལག་རྫས་ཀྱི་སྐད་ཅིག་རྣམས་ལ་རྒྱུན་ཅན་
ཞེས་བརྗོད་དོ། ་ དེ་དག་ཕན་ཚུན་ཏེ་གཞན་དང་གཞན་དུ་ཐ་དད་ཅིང་ཞེས་གསུངས་པའི་
ཕྱིར། ས་བོན་དང་མྱུ་གུ་གཉིས་དུས་ཐ་དད་པ་ཡིན་པའི་ཕྱིར་རོ། །མྱུ་གུ་ས་བོན་དང་ནི་
དུས་མཉམ་ཡོད་པ་མ་ཡིན་ཞིང༌། ཞེས་སོགས་ཀྱིས་དེ་ལྟར་བསྟན་པའི་ཕྱིར། མ་གྲུབ་
ན་ཁྱོད་རང་གི་དུས་ཐ་དད་ལ་གཞན་སྐྱེ་མེད་པས་གཞན་སྐྱེ་དགག །དུས་མཉམ་པ་ལས་
སྐྱེ་བ་མེད་པས་གཞན་སྐྱེ་དགག་པའོ། དེ་ལ་གཉིས་ཏེ། དགག་པ་དངོས་དང་རྩོད་པ་སྤོང་
བའོ། །དང་པོ་ནི། མྱུ་གུ་ས་བོན་སོགས་སོ་ཞེས་བྲིས་འདུག་པ་དང་དངོས་སུ་འགལ་ལོ།
ཡང་ཁྱོད་ཀྱིས། དེ་ལྟར་དངོས་པོ་རང་བཞིན་མེད་པར་བསྒྲུབ་པའི་སྐབས་སུ། ཆོས་ཅན་
རྒོལ་ཕྱིར་རྒོལ་གཉིས་ཀ་ལ་གྲུབ་པར་འདོད་པ་མི་འཐད་དེ། ཆོས་ཅན་དེའི་གནས་ཚུལ་
ལ་དཔྱོད་པའི་བློ་ངོར་ཆོས་ཅན་དེ་ཉིད་གྲུབ་ན་བདེན་གྲུབ་ཏུ་ཐལ་བའི་ཕྱིར་རོ། །ཞེས་པ་
ནི་ཐལ་འགྱུར་བའི་རིགས་པའི་གཙོ་བོར་སྣང་ཞིང༌། གཞན་ཡང་། དབུ་མ་པ་ཡིན་ན་
རང་གི་རྒྱུད་ཀྱི་རྗེས་སུ་དཔག་པར་བྱ་བ་རིགས་པ་མ་ཡིན་ཏེ། ཕྱོགས་གཞན་ཁས་བླངས་
པ་མེད་པའི་ཕྱིར་རོ། །ཞེས་པའི་དོན་དངོས་པོ་རང་བཞིན་མེད་པར་བསྒྲུབ་པའི་སྐབས་སུ་
རང་རྒྱུད་ཀྱི་གཏན་ཚིགས་ཀྱི་མི་རིགས་ཏེ། རིགས་ན་ཆོས་ཅན་དངོས་པོ་ཚད་མས་གྲུབ་
པའི་སྟེང་དུ་དགག་ཆོས་རང་བཞིན་གྱི་གྲུབ་པ་བཀག་ནས། ཁྱད་པར་གྱི་ཆོས་རང་བཞིན་
མེད་པ་བསྒྲུབ་དགོས་པ་ལས། ཆོས་ཅན་ཚད་མས་མ་གྲུབ་པའི་སྟེང་དུ་རང་བཞིན་ཡོད་པ་ལས་
ཕྱོགས་གཞན་ཁྱོད་ཀྱིས་རང་བཞིན་མེད་པ་ཡང་ཁས་མ་བླངས་པའི་ཕྱིར་ཏེ། དེའི་ཚེ་ཆོས་
ཅན་གཉིས་མ་གྲུབ་པའི་ཕྱིར། ཞེས་བྲིས་འདུག་པ། དངོས་པོ་རང་བཞིན་མེད་པ་བསྒྲུབ་པའི་
སྐབས་སུ་དངོས་པོ་མ་གྲུབ་པར་ཐལ། དེའི་སྐབས་སུ་ཆོས་ཅན་རྒོལ་ཕྱིར་རྒོལ་གཉིས་



།
187
་
རྗེ་བཙུན་པའི་གོ་ལན།
ལ་མ་གྲུབ་པའི་ཕྱིར། འདོད་ན། དངོས་པོ་རང་བཞིན་གྱིས་མེད་པར་བསྒྲུབ་པའི་ཚེ་གྲུབ་
ན་རང་བཞིན་གྱིས་གྲུབ་དགོས་པར་ཐལ། འདོད་པའི་ཕྱིར། འདོད་ན། དངོས་པོ་རང་
བཞིན་གྱིས་མེད་པར་བསྒྲུབ་པའི་རྟགས་ཡང་དག་དང་རྒོལ་ཕྱིར་རྒོལ་རྣམས་ཆོས་ཅན། དེར་
ཐལ། དེའི་ཕྱིར། མ་གྲུབ་ན། དངོས་པོ་རང་བཞིན་གྱིས་མེད་པར་བསྒྲུབ་པའི་རྟགས་
ཡང་དག་མེད་པར་ཐལ་ལོ། །གཞན་ཡང༌། དངོས་པོ་རང་བཞིན་གྱི་ཡོད་མེད་དཔྱོད་
པའི་སྐབས་སུ་ཡོད་མེད་རང་བཞིན་གྱིས་ཡོད་དགོས་པར་ཐལ། དངོས་པོ་རང་བཞིན་གྱིས་
མེད་པར་བསྒྲུབ་པའི་སྐབས་སུ་མ་གྲུབ་ན་རང་བཞིན་གྱིས་གྲུབ་དགོས་པའི་ཕྱིར། འདོད་
ན། དངོས་པོ་རང་བཞིན་གྱིས་ཡོད་མེད་དཔྱོད་པ་ཆོས་ཅན། དེར་ཐལ། དེའི་ཕྱིར། མ་
གྲུབ་ན། དངོས་པོ་རང་བཞིན་གྱིས་ཡོད་མེད་དཔྱོད་པ་མེད་པར་ཐལ་ལོ། གཞན་ཡང་།
དངོས་པོ་རང་བཞིན་གྱིས་མེད་པར་བསྒྲུབ་པའི་སྐབས་སུ་རང་རྒྱུད་ཀྱི་གཏན་ཚིགས་ཁས་
ལེན་རིགས་པར་ཐལ། རང་རྒྱུད་ཀྱི་གཏན་ཚིགས་ཁས་ལེན་རིགས་པའི་ཕྱིར། རང་རྒྱུད་
ཀྱི་གཏན་ཚིགས་ཡོད་པའི་ཕྱིར། འཁོར་གསུམ། གཞན་ཡང༌། གོང་གི་གསལ་བ་དེར་
ཐལ། དངོས་པོ་རང་བཞིན་མེད་པར་བསྒྲུབ་པའི་རང་རྒྱུད་ཀྱི་གཏན་ཚིགས་ཡོད་པའི་ཕྱིར།
སྣང་བ་རང་བཞིན་མེད་པར་བསྒྲུབ་པའི་རང་རྒྱུད་ཀྱི་གཏན་ཚིགས་ཡོད་པའི་ཕྱིར། རང་
རྒྱུད་ཀྱི་གཏན་ཚིགས་ཡོད་པ་གང་ཞིག །སྣང་བ་བདག་མེད་དུ་བསྒྲུབ་བྱའི་གཙོ་བོ་ཡིན་
པའི་ཕྱིར། འཁོར་གསུམ། གཞན་ཡང་། ཁྱོད་ཀྱི་ལུང་དོན་འཆད་ཚུལ་དེ་མི་འཐད་དེ།
དབུ་མ་པ་ཡིན་ན་ནི་རང་རྒྱུད་ཀྱི་རྗེས་སུ་དཔག་པར་བྱ་བ་རིགས་པ་མ་ཡིན་ཏེ། ཕྱོགས་
གཞན་ཁས་བླངས་པ་མེད་པའི་ཕྱིར། ཞེས་དང་། དབུ་མའི་ལྟ་བ་ཁས་ལེན་པའི་གཞི་མཐུན་
པ་ཡང་ཡིན་རང་རྒྱུད་ཀྱི་སྦྱོར་བའི་ངག་བརྗོད་པ་གང་ཡིན་པ་དེ་ནི་ཆེས་ཤིན་ཏུ་ཉེས་པ་དུ་
མའི་ཚོགས་ཀྱི་གནས་སུ་རྟོགས་ཏེ། ཞེས་དབུ་མ་པ་ཡིན་ན་རང་རྒྱུད་ཁས་ལེན་མི་རིགས་



རྗེ་བཙུན་པའི་གོ་ལན།
་188
པར་གསུངས་པ་ལ། དེ་ལྟར་གསུང་བ་པོ་རང་ཡང་རང་རྒྱུད་ཁས་ལེན་ནོ་ཞེས་མངོན་སུམ་
ལ་བསྙོན་པར་བྱེད་པ་ཡིན་པའི་ཕྱིར། གཞན་ཡང་། ཁྱོད་ཀྱིས་ཕྱོགས་གཞན་ཁས་བླངས་
པ་མེད་པའི་ཕྱིར། ཞེས་པའི་དོན་ལ། ཆོས་ཅན་ཚད་མས་གྲུབ་པའི་སྟེང་དུ་རང་བཞིན་
ཡོད་པ་ལས་ཕྱོགས་གཞན་ཁྱོད་ཀྱིས་རང་བཞིན་མེད་པ་ཡང་ཁས་མ་བླངས་པའི་ཕྱིར། ཞེས་
སྨྲ་བ་ནི་མཁས་པའི་བཞད་གད་ཀྱི་གནས་ཡིན་ཏེ། དེ་ལྟར་ན་དབུ་མ་པས་རང་བཞིན་གྱིས་
གྲུབ་པ་འདོད་དགོས་པ་དང་། ཆོས་ཅན་ཚད་མས་གྲུབ་པ་རང་བཞིན་གྱིས་མེད་པར་ཁས་
མི་ལེན་པར་འགྱུར་བས། ཁྱོད་རང་གིས། དབུ་མ་པ་ལ་ཁས་ལེན་ཡོད་པར་ཁས་བླངས་
པ་དང་དངོས་སུ་འགལ་བའི་ཕྱིར། ཡང་ཁྱོད་ཀྱིས། དམ་བཅའ་མེད་པ་དང༌། གཏན་
ཚིགས་མེད་པ་གཉིས་ལས། དང་པོ་ནི། ཀླུ་སྒྲུབ་ཀྱིས། གལ་ཏེ་ངས་དམ་བཅའ་འགའ་
ཡོད། །དེས་ན་ང་ལ་སྐྱོན་དེ་ཡོད། །ང་ལ་དམ་བཅའ་མེད་པས་ན། །ང་ནི་སྐྱོན་མེད་ཁོ་
ན་ཡིན། ཞེས་པ་དང་། འཕགས་པ་ལྷས། །ཡོད་དང་མེད་དང་ཡོད་མེད་ཅེས། །གང་
ལ་ཕྱོགས་ནི་ཡོད་མིན་པ། །དེ་ལ་ཡུན་ནི་རིང་པོ་ནའང་། །ཀླན་ཀ་བརྗོད་པར་ནུས་མ་
ཡིན། །ཞེས་གསུངས་པའི་དོན་ལ། དེང་སང་གི་དབུ་མ་པ་དག་བདེན་གྲུབ་ཀྱི་ཕྱོགས་དམ་
བཅས་པ་མེད་པས་སྐྱོན་མེད་ཅེས་པ་འགའ་ཞིག་ལ་འཆད་པ་ལ་མི་འཐད་དེ། ཡོད་མེད་
སོགས་ཀྱི་མཐའ་གསུམ་ཀ་མེད་པར་གསུངས་པའི་ཕྱིར་རོ། །ཞེས་བྲིས་པ་ནི། རང་ཉིད་
སྨ་འབེབ་པར་བྱེད་པའི་བཤད་པར་སྣང་སྟེ། དམ་བཅའ་ཡོད་པར་ཐལ། བདག་ལས་
མ་ཡིན་ཞེས་སོགས་ཀྱི་ཚིག་བཅད་དེས་མཐའ་བཞིའི་སྐྱེ་བ་བཀག་པའི་དམ་བཅའ་སྟོན་པར་
སློབ་དཔོན་ཟླ་བས་བཞེད་པའི་ཕྱིར། འཁོར་གསུམ། རྟགས་གསལ་གཉིས་ཀ་ཁྱོད་རང་
གི་དཀའ་འགྲེལ་གྱི་ཚིག་ཟིན་ཇི་ལྟ་བ་བཞིན་ཡིན། གཞན་ཡང་། དམ་བཅའ་ཡོད་པར་
ཐལ། མཐའ་བཞིའི་སྐྱེ་བ་རེ་རེ་བཞིན་དགག་པའི་དམ་བཅའ་བཞི་ཡོད་པའི་ཕྱིར། དེ་



189
རྗེ་བཙུན་པའི་གོ་ལན།
ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་ཞིག །ཅེས་སོགས་ཀྱི་རང་འགྲེལ་ལས།
དམ་བཅའ་བཞི་པོ་དེ་རྗེས་སུ་བརྗོད་ནས། དེ་ཉིད་རིགས་པས་བསྒྲུབ་པའི་ཕྱིར་བཤད་པ།
ཞེས་གསུངས་པའི་ཕྱིར། དམ་བཅའ་མེད་ཅེས་པ་དོན་དམ་ལ་དཔྱོད་པའི་སྐབས་ཡིན་ཞེ་
ན་ཡང་ཁྱོད་ལ་འགལ་ཏེ། ཁྱོད་ཀྱིས་དོན་དམ་ལ་དཔྱོད་པའི་སྐབས་སུ་ཡོད་པའང་མིན།
མེད་པའང་མིན་ཞེས་སོགས་ཁས་བླངས་པའི་ཕྱིར། གཞན་ཡང་། ཁྱོད་ཀྱིས་ཆོས་ཅན་
དེ་ཉིད་གནས་ཚུལ་ལ་དཔྱོད་པའི་ཚེ་ཆོས་ཅན་དེ་ཉིད་ཁས་ལེན་དགོས་པས་དཔྱད་པའི་ཉེས་
པ་མཚུངས་སོ་ཞེས་པའི་ལན་ནི། ཆོས་ཅན་དེ་ཉིད་ཁས་མ་བླངས་པས་ཆོས་ཅན་ཚད་མས་
གྲུབ་པའི་སྟེང་དུ། ཁྱད་པར་གྱི་ཆོས་དམ་བཅའ་བའི་རང་རྒྱུད་ཀྱི་དམ་བཅའ་མེད་ཅེས་
པ་ལ་འཆད་དགོས་པའི་ཕྱིར། ཞེས་བྲིས་འདུག་པ་མི་འཐད་དེ། ཁྱོད་ཀྱི་ལུགས་ལ་གནས་
ལུགས་ལ་དཔྱོད་པའི་ཚེ་ཆོས་ཅན་ཚད་མས་གྲུབ་པའི་སྟེང་དུ་ཁྱད་པར་གྱི་ཆོས་དམ་བཅའ་
བའི་རང་རྒྱུད་ཀྱི་དམ་བཅའ་ཡང་ཡོད་མིན་མེད་མིན་དུ་འཆད་དགོས་པའི་ཕྱིར། ལན་ཅི་
སྨྲ། ཡང་ཁྱོད་ཀྱིས། ཁ་ཅིག་འདིས་ནི་མྱུ་གུ་ལྟ་བུ་ཞིག་གིས་ངོ་བོ་ལ་ཡང་ཕྱེ་ན་ཀུན་རྫོབ་
ཡིན་པ་དང་། དོན་དམ་ཡིན་པའི་ངོ་བོ་གཉིས་ཡོད་པར་སྟོན་གྱིས། ཞེས་ཊིཀ་ཆེན་གྱི་
ལུགས་བརྗོད་ནས། དེ་འགོག་པ་ནི། མྱུ་གུའི་ངོ་བོར་གྱུར་པའི་ཀུན་རྫོབ་ཀྱི་ངོ་བོ་དེའི་ངོ་
བོར་གྱུར་པའི་དོན་དམ་གྱི་ངོ་བོ་ཡིན་པར་ཐལ། དེ་གཉིས་ངོ་བོ་གཅིག་ཡིན་པའི་ཕྱིར། ཞེས་
བྲིས་པ་ནི་རང་གི་ཁས་བླངས་དང་། ལུང་རིགས་དང་འགལ་བའི་ཕུང་པོར་འདུག་སྟེ། བདེན་
གཉིས་ཀྱི་ངོ་བོ་ཡོད་པར་ཁྱོད་རང་གིས་ཁས་བླངས། ལུང་རིགས་ཀྱིས་ཀྱང་འགྲུབ་པའི་
ཕྱིར། དང་པོ་གྲུབ་སྟེ། ཁྱོད་རང་གི་དཀའ་འགྲེལ་ལས། སངས་རྒྱས་བཅོམ་ལྡན་འདས་
ཀྱིས་གདུལ་བྱ་ལ་ཐ་སྙད་ཀྱི་སྒོ་ནས་གནས་ལུགས་བསྟན་པའི་ཚེ། དངོས་པོ་ཐམས་ཅད་
ལ་ཀུན་རྫོབ་དང་དོན་དམ་པའི་ངོ་བོ་ཉིད་གཉིས་བསྟན་ཏོ། །ཞེས་དྲིས་པའི་ཕྱིར། འཁོར་



190
རྗེ་བཙུན་པའི་གོ་ལན།
།སུམ། གཉིས་པ་གྲུབ་སྟེ། དངོས་རྙེད་ངོ་བོ་གཉིས་ནི་འཛིན་པར་འགྱུར། །ཞེས་པའི་
འགྲེལ་བ་ལས། དངོས་པོ་ཐམས་ཅད་ཀྱི་རང་གི་ངོ་བོ་གཉིས་ཉེ་བར་བསྟན་ཏེ། འདི་ལྟར།
ཀུན་རྫོབ་དང་དོན་དམ་པའོ། དེ་ལ་དོན་དམ་པ་ནི་ཡང་དག་པར་གཟིགས་པ་རྣམས་ཀྱི་ཡེ་
ཤེས་ཀྱི་ཁྱད་པར་གྱི་ཡུལ་གཉིས་ཀྱི་བདག་གིས་རང་གིས་ངོ་བོ་རྙེད་པ་ཡིན་གྱི། རང་གི་
བདག་ཉིད་ཀྱིས་གྲུབ་པ་ནི་མ་ཡིན་ཏེ། འདི་ནི་ངོ་བོ་གཅིག་ཡིན་ནོ། །ཞེས་སོགས་ཀྱི་ལུང་
རིགས་འཐད་པའི་ཕྱིར། ཡང་ཁྱོད་ཀྱིས་མྱུ་གུ་ལྟ་བུ་གཅིག་ཉིད་ལ་བདེན་པ་གཉིས་ཀྱི་མིང་
གིས་བཏགས་པའི་བཏགས་དོན་ཐ་སྙད་དུ་རྙེད་པར་ཐལ། མྱུ་གུའི་ངོ་བོ་ཡིན་པར་གྱུར་པའི་
བདེན་གཉིས་ཀྱི་ངོ་བོ་ཡོད་པའི་ཕྱིར། ཞེས་བྲིས་པ་ཡང་མི་འཐད་དེ། རང་འགྲེལ་ལས།
སངས་རྒྱས་བཅོམ་ལྡན་འདས་རྣམས་ཀྱིས་འདུ་བྱེད་དང་མྱུ་གུ་ལ་སོགས་པ་ནང་དང་ཕྱི་རོལ་
གྱི་དངོས་པོ་ཐམས་ཅད་རང་རང་གི་ངོ་བོ་རྣམ་པ་གཉིས་ཉེ་བར་བསྟན་ཏོ། ཞེས་མྱུ་གུ་ལ་
སོགས་པའི་ཕྱི་ནང་གི་དངོས་པོ་རྣམས་ལ་ཀུན་རྫོབ་དང་དོན་དམ་པའི་ངོ་བོ་གཉིས་གཉིས་
ཡོད་པར་གསུངས་པའི་ཕྱིར། ཡང་ཁྱོད་ཀྱིས། རང་རང་ལ་ངོ་བོས་སྟོང་པར་བསྒྲུབ་པ་
ལ་དགག་བྱ་ལ་དོན་དམ་གྱི་ཁྱད་པར་སྦྱོར་དགོས་པར་ཐལ། བདེན་གཉིས་ཐ་སྙད་དུ་རང་
རང་གིས་ངོ་བོས་མི་སྟོང་པའི་ཕྱིར། རྟགས་གསལ་ཁས་བླངས་ཞེས་བྲིས་འདུག་པ། ཀུན་
རྫོབ་བདེན་པ་ཀུན་རྫོབ་བདེན་པའི་ངོ་བོ་ཡིན་པས་སྟོང་པ་ལ་བྱེད་པ་ནི། དགག་བྱ་ལ་དོན་
དམ་གྱི་ཁྱད་པར་སྦྱར་དགོས་པར་འདོད་ལ། ཀུན་རྫོབ་བདེན་པ་ཀུན་རྫོབ་བདེན་པ་རང་
གི་ངོས་ནས་མ་གྲུབ་པ་ལ་བྱེད་པ་ནི། རྟགས་མ་གྲུབ་ཀྱི་ལན་ཐེབས་པར། རྟགས་གསལ་
ཡང་ཁས་བླངས་པ་མེད་དོ། །ཡང་ཁྱོད་ཀྱིས་འདིར་ཕྱི་མ་དག ཡང་དག་ཀུན་རྫོབ་དང་
ལོག་པའི་ཀུན་རྫོབ་ཀྱི་ཐ་སྙད་ནི་རང་རྒྱུད་པའི་ལུགས་ཡིན་གྱི། ཐལ་འགྱུར་བས་ནི་འཇིག་
རྟེན་ཉིད་ལྟོས་བདེན་པའི་ཀུན་རྫོབ་དང་། འཇིག་རྟེན་ཉིད་ལོག་པའི་ཀུན་རྫོབ་ཅེས་ཁས་ལེན་



191
རྗེ་བཙུན་པའི་གོ་ལན།
ཅིང་། སྔ་མ་ཁས་མི་ལེན། ཡང་དག་ཡིན་ན་ཀུན་རྫོབ་ཡིན་པ་འགལ་བའི་ཕྱིར་རོ། །ཞེས་
སྨྲའོ། །འོ་ན་ཀུན་རྫོབ་བདེན་པ་ཞེས་པའི་ཐ་སྙད་ཀྱང་མི་འཐད་པར་འགྱུར་ཏེ། ཀུན་རྫོབ་
ཡིན་ན་བདེན་པར་འགལ་བའི་ཕྱིར། ཞེས་ཟེར་བ་ནི། དེ་གཉིས་མི་མཚུངས་སོ། ཟླ་
བའི་ཞབས་ཀྱིས་ཡུལ་རྫུན་པ་ལ་འཇིག་རྟེན་པའི་ཤེས་ངོ་ཉིད་ལ་ལྟོས་ནས་བདེན་པ་དང་ལོག་
པ་གཉིས་སུ་གསུངས་པས། སྤྱིར་ཀུན་རྫོབ་ལ་ཡང་དག་དང་ལོག་པ་གཉིས་སུ་མི་འབྱེད་
པའི་དོན་ཡིན་པའི་ཕྱིར་དང་། ཀུན་རྫོབ་བདེན་པ་ལ་དེ་འདྲའི་ཁྱད་པར་གསུང་རབོ་ཚད་
ལྡན་གང་ནས་ཀྱང་མ་བཤད་པའི་ཕྱིར། ཡང་ཁྱོད་ཀྱིས། མདོར་ན་ལོག་པའི་ཀུན་རྫོབ་
ཐམས་ཅད་ནི་ཀུན་རྫོབ་བདེན་པ་ཡིན་ཀྱང་། །ཐ་སྙད་ལ་ནི་མ་བརྟེན་པར། །དམ་པའི་
དོན་ནི་བསྟན་མི་ནུས། ཞེས་དང༌། །ཐ་སྙད་བདེན་པ་ཐབས་སུ་གྱུར་པ་དང་། །ཞེས་
དང༌། འཇིག་རྟེན་ཀུན་རྫོབ་བདེན་པ་དང༌། །ཞེས་པ་རྣམས་ཀྱིས་བསྟན་པའི་ཐ་སྙད་བདེན་
པ་དང་། ཀུན་རྫོབ་བདེན་པ་དང༌། ཐ་སྙད་དུ་ཡོད་པ་ནི་མ་ཡིན་ཏེ། དེ་དག་གིས་གསུང་
རབ་ཀྱི་བརྗོད་བྱ་ཐམས་ཅད་བདེན་པ་གཉིས་སུ་འདུ་བར་གསུངས་པའི་ཡ་གྱལ་གྱི་ཀུན་རྫོབ་
བདེན་པ་ཡིན་ལ། ལོག་པའི་ཀུན་རྫོབ་བདེན་པ་རྣམས་ནི་དེ་ལྟར་མ་ཡིན་པའི་ཕྱིར་ཏེ། དོན་
དམ་བདེན་པ་རྟོགས་པའི་ཐབས་སུ་མི་རུང་བའི་ཕྱིར། ཞེས་དང༌། ཡང་ཀུན་རྫོབ་ཏུ་ཡོད་
ན་ཡོད་པས་མ་ཁྱབ་ཅིང༌། ཐ་སྙད་དུ་ཡོད་ན་ཡོད་པས་ཁྱབ་ཅེས་སོགས་འཕགས་པ་ཡབ་
སྲས་ཀྱི་གཞུང་དང་འགལ་བའི་རང་བཟོ་མང་དུ་བྲིས་པའི་མཐར། དབུ་མའི་གཞུང་གི་མགོ་
མཇུག་བསྒྲིགས་ན་འདི་ལས་གཞན་དུ་སྨྲས་ཐབས་ཨེ་འདུགལེགས་པར་དཔྱོད་ཅིག །ཅེས་
བྲིས་འདུག་པ། དབུ་མའི་གཞུང་ལ་ཐོས་བསམ་བྱེད་ལོ་བྱས་པས་གཞུང་དོན་ཕྱིན་ཅི་ལོག་
འབའ་ཞིག་ཏུ་སྨྲས་ཤིང་དེ་ལས་གཞན་དུ་སྨྲ་བའི་ཐབས་མ་རྙེད་པ་དེ། ཐུབ་དབངགཉིས་
པ་བློ་བཟང་གྲགས་པའི་དཔལ་ལ་མ་གུས་ཤིང་ཞེ་སྡང་བས་ལན་འདུག་པས་བཤགས་བསྡམས་



།
རྗེ་བཙུན་པའི་གོ་ལན། །
192
ལ་འབད་མཛོད། གོང་གི་དམ་བཅའ་རྣམས་ལ་སྐྱོན་བརྗོད་ན། ལོག་པའི་ཀུན་རྫོབ་ཡིན་
ན་མེད་པས་ཁྱབ་པར་ཐལ། དེ་ཡིན་ན་བདེན་གཉིས་གང་རུང་མ་ཡིན་དགོས་པའི་ཕྱིར།
རྟགས་ཁས། འདོད་ན། ལོག་ཤེས་ཡིན་ན་མེད་པས་ཁྱབ་པར་ཐལ། འདོད་པའི་ཕྱིར།
འདོད་ན། ཉོན་མོངས་ཅན་གྱི་མ་རིག་པ་མེད་པར་ཐལ། འདོད་པའི་ཕྱིར། འདོད་ན།
སྒྲིབ་པ་གཉིས་མེད་པར་ཐལ། འདོད་པའི་ཕྱིར། འདོད་ན། ཀུན་འབྱུང་མེད་པར་ཐལ་
ལོ། །འདོད་པའི་ཕྱིར། འདོད་ན། བདེན་བཞི་མེད་པར་ཐལ། འདོད་པའི་ཕྱིར། དཀོན་
ཅོག་གསུམ་མེད་པར་ཐལ། འདོད་པའི་ཕྱིར། གཞན་ཡང་། དབང་ཤེས་འཁྲུལ་བ་རྣམས་
ཆོས་ཅན། བདེན་གཉིས་གང་རུང་ཡིན་པར་ཐལ། ཀུན་རྫོབ་ཀྱི་བདེན་པ་དང་། དོན་
དམ་གྱི་བདེན་པ་གང་རུང་ཡིན་པའི་ཕྱིར། ཁྱབ་སྟེ་བདེན་གཉིས་འཇོག་པའི་གསུང་རབ་
མཐའ་ད་ག་ཏུ་བདེན་པ་གཉིས་སུ་བཞག་པའི་ཕྱིར། གོང་གི་རྟགས་གྲུབ་སྟེ། ཀུན་རྫོབ་
བདེན་པ་ཡིན་པའི་ཕྱིར། རྟགས་ཁས། གཞན་ཡང་། ལོག་པའི་ཀུན་རྫོབ་ཡིན་ན་ཀུན་
རྫོབ་ཏུ་ཡོད་པས་ཁྱབ་པར་ཐལ། ཀུན་རྫོབ་ཏུ་ཡོད་ན་ཡོད་པས་མ་ཁྱབ་པའི་ཕྱིར། འདོད་
ན། མུ་སྟེགས་ཅན་རྣམས་ཀྱིས་བཏགས་པའི་རྟག་དངོས་ཀྱི་བདག་ཆོས་ཅན། དེར་ཐལ།
དེའི་ཕྱིར། འདོད་མི་ནུས་ཏེ། འཇུག་པ་ལས། །དེ་ལྟར་གྱུར་པའི་བདག་ནི་ཡོད་མིན་
ཞིང་། །འདི་ནི་ངར་འཛིན་རྟེན་དུའང་མི་རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་
འདོད། ཅེས་དང༌། །མི་ཤེས་གཉིད་ཀྱིས་རབ་བསྐྱོད་མུ་སྟེགས་ཅན། །རྣམས་ཀྱིས་བདག་
ཉིད་ཇི་བཞིན་བཏགས་པ་དང༌། །སྒྱུ་མ་སྨིག་རྒྱུ་སོགས་ལ་བཏགས་པ་གང་། །དེ་དག་འཇིག་
རྟེན་ལས་ཀྱང་ཡོད་མིན་ཉིད། །ཅེས་གསུངས་པའི་ཕྱིར། གཞན་ཡང་། སེམས་ཅན་
ཐམས་ཅད་འབད་མེད་དུ་གྲོལ་བར་ཐལ། སེམས་ཅན་གྱི་རྒྱུད་ལ་ཉོན་མོངས་ཅན་གྱི་མ་
རིག་པ་མེད་པའི་ཕྱིར་ཏེ། ཉོན་མོངས་ཅན་གྱི་མ་རིག་པ་མེད་པའི་ཕྱིར། མ་གྲུབ་ན། དེ་



རྗེ་བཙུན་པའི་གོ་ལན།
193
ཆོས་ཅན། མེད་པར་ཐལ། ལོག་ཤེས་ཡིན་པའི་ཕྱིར། འཁོར་གསུམ། དེ་རྣམས་ལས་
སྤྲོས་ནས་སྐྱོན་མཐའ་ཡས་པ་བརྗོད་རྒྱུ་འདུག་ནའང་། བརྗོད་པར་སླ་བ་འདུག་པས་དེ་ཙམ་
ལས་མ་བྲིས་སོ། །ཡང་ཁྱོད་ཀྱིས། ཊཱིཀ་ཆེན་ལས། བློ་འཁྲུལ་པ་གཅིག་གི་ངོར་ཡོད་པ་
ལ་ཀུན་རྫོབ་ཏུ་ཡོད་པར་འཇོག་པ་བཀག ཅེས་གསུངས་པ་ལ། ཁྱོད་ཀྱིས་དེ་ནི་འཇིག་
རྟེན་ཀུན་རྫོབ་དང༌། ཀུན་རྫོབ་བདེན་པའི་ཁྱད་པར་མ་ཕྱེ་བ་སྟེ། ཞེས་ཟེར་བ་ནི་བཞད་
གད་ཀྱི་གནས་ཡིན་ཏེ། འཇིག་རྟེན་ཀུན་རྫོབ་བདེན་པ་དང༌། ཐ་སྙད་བདེན་པ་དང་། ཀུན་
རྫོབ་ཀྱི་བདེན་པ་རྣམས་དོན་གཅིག་མིང་གི་རྣམ་གྲངས་སུ་གསུངས་པ་འཕགས་པ་ཡབ་སྲས་
ཀྱི་གཞུང་ལས་གསུངས་པ་ལྟར། གཞུང་ལུགས་ཚད་ལྡན་ཀུན་གྱིས་ཁས་ལེན་པས་ཁྱད་
པར་འབྱེད་དུ་མེད་ལ། ཁྱོད་རང་གི་རང་བཟོའི་ཁྱད་པར་ཕྱེ་བའི་སྐྱོན་ཡིན་པའི་ཕྱིར། ཡང་
ཁྱོད་ཀྱིས། འདིར་བྱང་ཆུབ་སེམས་དཔས་ཉོན་མོངས་ཅན་གྱི་མ་རིག་པ་སྤངས་པའི་མ་
མཐའི་ས་མཚམས་ས་བརྒྱད་པ་ནས་འཇོག་པར་འདོད་པ་ནི། ཐེག་པ་ཆེན་པོའི་ལམ་ལ་
སྐུར་བ་འདེབས་པ་སྟེ། ཉན་ཐོས་ཀྱིས་ཚེ་གསུམ་དུ་བསྒོམས་པས་བདེན་འཛིན་སྤོང་ནུས་
ལ། ཐེག་པ་ཆེན་པོས་བསྐལ་པ་གྲངས་མེད་གཅིག་ལ་སོགས་པར་བསྒོམས་ཀྱང་སྤོངས་
མི་ནུས་པར་ཁས་བླངས་པའི་ཕྱིར་དང་། ཐེག་ཆེན་ལ་ས་བརྒྱད་པ་མ་ཐོབ་བར་དུ་སྤང་བྱ་
ལྷག་པོ་ཡང་མེད་པར་ཁས་བླངས་པའི་ཕྱིར་དང་། ཡུལ་ཅན་གྱི་ངོས་ནས་ཐེག་ཆེན་རིགས་
པ་རྒྱས་པས་སྤང་བྱ་སྤོང་བ་ལ་ནུས་པ་ཆེ་བར་ཁས་བླངས་པས་འགལ་འདུའི་ཕུང་པོ་འབའ་
ཞིག་ཏུ་སྣང་བའི་ཕྱིར། ཞེས་བྲིས་འདུག་པ། འདི་ནི་ཁྱོད་རང་གི་ཁྱོད་རང་ལ་འཁོར་གསུམ་
བཅོས་པ་སྟེ། ཁྱོད་ཀྱིས་བྱང་ཆུབ་སེམས་དཔས་ཉོན་མོངས་ཅན་གྱི་མ་རིག་པ་སྤངས་པའི་
མ་མཐའི་ས་མཚམས་ཐེག་པ་ཆེན་པོའི་མཐོང་ལམ་རྣམ་གྲོལ་ལམ་ཐོབ་པ་ནས་འཇོག་པར་
འདོད་པ་ནི། ཐེག་པ་ཆེན་པོའི་ལམ་ལ་སྐུར་བ་བཏབ་པ་ཡིན་པར་ཐལ། ཉན་ཐོས་ཀྱི་བདག་



194
རྗེ་བཙུན་པའི་གོ་ལན།
མེད་ཚེ་གསུམ་བསྒོམས་པས་བདེན་འཛིན་སྤོང་ནུས་ལ། ཐེག་པ་ཆེན་པོའི་བསྐལ་པ་གྲངས་
མེད་གཅིག་ཏུ་ཚོགས་བསགས་པའི་ཐེག་ཆེན་མཐོང་ལམ་བར་ཆད་མེད་ལམ་པས་ཉོན་མོངས་
མ་སྤངས། ཐེག་ཆེན་གྱི་ཚོགས་ལམ་ནས་ཐེག་ཆེན་གྱི་མཐོང་ལམ་གྱི་བར་ལ་སྤང་བྱ་ལྷག་
པོ་གཞན་སྤངས་པ་མེད་པའི་ཕྱིར་དང༌། ཐེག་ཆེན་གྱི་ལམ་ཐེག་དམན་གྱི་ལམ་ལས་སྤང་
བྱ་སྤོང་བ་ལ་ནུས་པ་ཆེ་བར་ཁྱོད་རང་གིས་ཀྱང་ཁས་བླངས་པས་འཁོར་གསུམ། ཁྱེད་ཀྱིས་
བོད་ཀྱི་འཇུག་པའི་བཤད་སྲོལ་གཅིག་ལ། དྲུང་བློ་བའི་ལུགས་འདི་ནོར་བ་ཆེ་ཤོས་གཅིག་
དང་མང་ཤོས་གཅིག་ཏུ་འདུག་གོ །ཞེས་བྲིས་པའི་ལན་སྨྲས་པ། འཕགས་ཡུལ་མུ་སྟེགས་
ལོག་ལྟ་ཅན་རྣམས་ཀྱིས། །སྟོན་མཆོག་དམ་པ་སྐྱོན་གྱི་ཕུང་པོར་མཐོང་། །བློ་ཡི་སྐྱོན་
ཡིན་དོན་གྱི་གནས་ཚུལ་མིན། །མིག་སེར་ཅན་གྱིས་དུང་དཀར་སེར་པོར་མཐོང་། །མིག་
སྐྱོན་ཡིན་གྱི་དུང་དཀར་སེར་པོ་མེད། །སྐྱོན་བྲལ་རྒྱལ་བ་གཉིས་པའི་ལུགས་བཟང་པོ། །ཕྲག་
དོག་གཏི་མུག་དབང་གིས་ནོར་བར་མཐོང༌། །ལས་ངན་བྱང་ཕྱིར་སྟོབས་བཞི་ཚང་བ་ཡི།
བཤགས་བསྡམས་ཉིད་ལ་རྟག་ཏུ་འབད་པར་མཛོད། །ཡང་ཁྱོད་ཀྱིས། གང་ཕྱིར་མྱུ་གུ་
ས་བོན་ལས་གཞན་མིན། །ཞེས་པའི་སྐབས་སུ། །གཞུང་འདིས་ཐ་སྙད་རྣམ་གཞག་ལ་
ཡང་འབྲས་དུས་ན་རང་གི་རྒྱུ་དེ་ཡོད་པ་ཡང་མ་ཡིན། མེད་པ་ཡང་མ་ཡིན་ཞེས་བྱ་བ་བར་
གྲུབ་སྟེ། ཡོད་ན་རྟག་པར་འགྱུར་ཞིང་མེད་ན་ཆད་པར་འགྱུར་བའི་ཕྱིར་རོ། །རྟག་ཆད་
སྤོང་ཚུལ་འདི་ནི་ཀླུ་སྒྲུབ་ཀྱི་དགོངས་པ་བཀྲལ་བའི་ལུགས་ཐུན་མོང་མ་ཡིན་པ་སྟེ། འདི་
ནི་ཐ་སྙད་དུ་ཡང་འབྲས་བུ་དེ་ཉིད་གཞན་ཉིད་བཀག་པ་ལ་ཐུག་མོད། རང་རྒྱུད་པས་ཐ་
སྙད་དུ་རྒྱུ་འབྲས་གཞན་ཉིད་དུ་ཁས་ལེན་པའི་ཕྱིར་རོ། །དགེ་དགེ་གཞོན་ཐམས་ཅད་དངོས་
འགལ་གཅིག་རྣམ་བཅད་ལ་ཁེགས་པས་ཅིག་ཤོས་ཡོངས་གཅོད་ལ་གྲུབ་པར་འདོད་པ་རྣམས་
ལ་ནི་མྱུ་གུའི་དུས་ན་ས་བོན་ཡོད་པར་ཐལ། དེ་ན་དེ་མེད་པར་ཡིན་པའི་ཕྱིར། ཞེས་བརྗོད་



རྗེ་བཙུན་པའི་གོ་ལན།
195
ན་ཅི་སྨྲ། ཞེས་བྲིས་འདུག་པ། ཐ་སྙད་རྣམ་གཞག་ལ་ཡང་འབྲས་དུས་ན་རང་གི་རྒྱུ་ཡོད་
པ་ཡང་མིན། མེད་པ་ཡང་མིན་ཞེས་ཁས་ལེན་མི་རིགས་པར་ཐལ། ཐ་སྙད་དུ་ས་བོན་
མྱུ་གུའི་དུས་སུ་མེད་པར་ཁས་ལེན་རིགས་པའི་ཕྱིར། ཐ་སྙད་དུ་མྱུ་གུའི་དུས་སུ་ས་བོན་
མེད་པའི་ཕྱིར། རྟགས་སླ། གཞན་ཡང་། དངོས་འགལ་གཅིག་རྣམ་བཅད་ལ་ཁེགས་
པས་ཅིག་ཤོས་ཡོངས་གཅོད་ལ་གྲུབ་པར་འདོད་པའི་དགེ་རྒན་སྟོན་པ་སངས་རྒྱས་དང་། དགེ་
གཞོན་ཀླུ་སྒྲུབ་ཡབ་སྲས་ལ་བྱས་ནས། ཁྱེད་དེ་དག་ལ་སྐྱོན་གཏོང་བར་འདོད་འདུག་སྟེ།
མདོ་སྡུད་པ་ལས། གང་ཞིག་ཡོད་པ་མ་ཡིན་དེ་ནི་མེད་ཅེས་བྱ་། ཞེས་ཡོད་པ་རྣམ་པར་
དཔྱད་པ་ལས་མེད་པར་གྲུབ་པ་དང་། རྩོད་ཟློག་ལས། །རང་བཞིན་མེད་པ་ཉིད་ལོག་ན།
རང་བཞིན་ཉིད་དུ་རབ་གྲུབ་འགྱུར། །ཞེས་རང་བཞིན་གྱིས་མེད་པ་རྣམ་པར་དཔྱད་ན་
རང་བཞིན་གྱིས་གྲུབ་པར་འགྱུར་བར་གསུངས་པའི་ཕྱིར། ཐ་སྙད་དུ་མྱུ་གུ་ས་བོན་དང་
གཞན་མ་ཡིན་པར་ཐལ། ཐ་སྙད་དུ་རྒྱུ་འབྲས་དེ་ཉིད་གཞན་ཡིན་པ་བཀག་པ་ཐལ་འགྱུར་
བའི་ཐུན་མོང་མ་ཡིན་པའི་ལུགས་ཡིན་པའི་ཕྱིར། འདོད་ན། ཁྱོད་ཀྱིས། མྱུ་གུའི་དུས་
ན་ས་བོན་རྒྱུན་ཆད་པ་མ་ཡིན་ཏེ། མྱུ་གུ་ས་བོན་ལས་གཞན་མ་ཡིན་པའི་ཕྱིར། ཞེས་པའི་
རྟགས་དེ་གཞུང་གི་ཕྱོགས་སྔ་སྨྲ་བས་ནི་ཁས་མི་ལེན་པས་ཁྱོད་རང་གིས་ཚད་གྲུབ་ཏུ་བཀོད་
པ་དངོས་འགལ་ལོ། །དེས་ན་དངོས་འགལ་ཁས་བླངས་ནས་མངོན་སུམ་ལ་བསྙོན་པར་
བྱེད་ཅིང་། ཧྭ་ཤང་གི་རང་གི་ལུགས་བཟུང་སྟེ་རྟག་ཆད་ཀྱི་མཐའ་ལ་གནས་པ་ཀླུ་སྒྲུབ་
ལུགས་ཀྱི་རྟག་ཆད་སྤོང་ཚུལ་སྨྲ་ཞིང༌། དབུ་མ་སྣང་བ་ལས། ཕན་ཚུན་སྤངས་ཏེ་གནས་
པའི་མཚན་ཉིད་ཀྱིས་ཆོས་བདག་ནི་ཅིག་ཤོས། དགག་པ་གཞན་བསྒྲུབ་པ་མེད་ན་མེད་པ་
མིན་པའི་ཕྱིར། གཉིས་ཀ་མིན་པའི་ཕྱོགས་སུ་གཏོགས་པ་ཡང་རིགས་པ་མིན་ནོ། །ཞེས་
དང་། གང་ཞིག་ཡོངས་སུ་གཅོད་པ་གང་རྣམ་པར་བཅད་པ་མེད་ན་མེདཔ་དེ་གཉིས་ནི་



196
རྗེ་བཙུན་པའི་གོ་ལན།
ཕན་ཚུན་སྤངས་ཏེ་གནས་པའི་མཚན་ཉིད་ཡིན་ནོ། །ཞེས་སོགས་དབུ་ཚད་ཀྱི་གཞུང་ཚད་
ལྡན་དག་ལས་ཕན་ཚུན་སྤངས་ཏེ་གནས་པའི་དངོས་འགལ་གཅིག་རྣམ་བཅད་ལ་ཁེགས་
ན་ཅིག་ཤོས་ཡོངས་གཅོད་ལ་གྲུབ་པར་གསུངས་པ་ལ་རྟག་ཆད་སྤོང་མི་ནུས་སོ་ཞེས་སྨྲས་
པ་ནི། རྗེ་བཙུན་ས་སྐྱ་པ་རྟི་ཏས། སྤྲེའུ་རྒན་རྣམས་ཀྱིས་མི་བཟུང་ནས། མཇུག་མ་མེད་
ཅེས་བཞག་གད་བྱེད། ཅེས་པ་ལྟར་དུ་སོང་འདུག་པས་ལེགས་པར་སོམས་ཤིག །ཡང་
ཁྱོད་ཀྱིས། གལ་ཏེ་རང་གི་མཚན་ཉིད་བརྟེན་གྱུར་ན། ཞེས་པའི་སྐབས་སུ་ཊིཀ་ཆེན་འགོག་
པ་ན། གཟུགས་དང་ཚོར་བ་སོགས་རང་གི་མཚན་ཉིད་དང་། རང་གི་ངོ་བོ་དང་རང་བཞིན་
ཁས་བླངས་པ་ཙམ་གྱིས་དེ་དག་རང་གི་མཚན་ཉིད་ཀྱིས་གྲུབ་པ་སོགས་ཁས་ལེན་མི་དགོས་
ན། འདིའི་ཕྱོགས་སྔས་དེ་དག་ཁས་ལེན་པའི་རྒྱུ་མཚན་ཅི་ཡིན། དགོས་ན་ཁྱོད་རང་གིས་
ཐལ་འགྱུར་བའི་ལུགས་ལ་ཆོས་ཉིད་ཀྱིས་རང་གི་ངོ་བོ་ཡོད་པར་ཁས་བླངས་པ་དང་འགལ་
མི་འགལ་སོམས་ཤིག །ཅེས་བྲིས་འདུག་པ་གོང་འོག་ཀུན་ཏུ་ཆོས་རྣམས་ཀྱི་ངོ་བོ་ལ་སོགས་
པ་གསུམ་པོ་ལ་ཡོད་པ་ལ་དགག་པ་མང་དུ་བྱས་འདུག་པས་འདི་རྣམས་ཕྱོགས་གཅིག་ཏུ་
བཀག་ན། ཁྱོད་ཀྱིས་གཞན་ལ་འཕངས་པའི་ཐལ་འགྱུར་ཕལ་ཆེ་བ་ཁྱོད་རང་ལ་ལོག་པ་
ཡོད་པས། གཟུགས་སྒྲ་ལ་སོགས་པའི་ངོ་བོ་ཡོད་པར་ཐལ། རྟེན་ཅིང་འབྲེལ་བར་འབྱང་
བའི་ཆོས་རྣམས་ཀྱི་ངོ་བོ་ཡོད་པའི་ཕྱིར། དེའི་ངོ་བོ་ཉིད་ཡོད་པའི་ཕྱིར། དཔེ་བསྟན་པར་
བྱ་བའི་ཕྱིར་དུ་སློབ་དཔོན་འཕགས་པ་ཀླུ་སྒྲུབ་ཀྱིས་དབུ་མ་རྩ་བའི་གཞུང་བརྩམས་པ་ཡིན་
པའི་ཕྱིར། གང་གིས་རྟེན་ཅིང་འབྲེལ་བར། ཞེས་པའི་འབྲེལ་བ་བུདྡྷ་པཱ་ལི་ཏ་ལས། དེ་
དག་ལ་རྟེན་ཅིང་འབྲེལ་བར། འབྱུང་བའི་ངོ་བོ་ཉིད་རབ་ཏུ་བསྟན་པའི་ཕྱིར་སློབ་དཔོན་
གྱི་རིགས་པ་དང་། ལུང་སྔོན་དུ་བཏང་བ་འདི་བརྩམས་སོ། ཞེས་གསུངས་པའི་ཕྱིར། འདི་
ཉིད་ལས་ཀྱང་། འདུས་བྱས་ལ་སོགས་པ་ངོ་བོ་ཉིད་དང་། ཞེས་སོགས་དང་། མ་མཛད་



རྗེ་བཙུན་པའི་གོ་ལན།
197
1 :|: :
དེ་ཕྱིར་འདུས་བྱས་ལ། །སོགས་པ་རྣམས་ཀྱི་ངོ་བོ་ཉིད། །རང་བཞིན་ཉིད་དུ་སྙད་པ་སྟེ།
ཞེས་འདུས་བྱས་ལ་སོགས་པའི་ངོ་བོ་ཉིད་ཆོས་ཉིད་ནི་གཞན་གྱིས་བྱས་པ་དང་བཅོས་པ་མིན་
ཞིང་། དེ་དག་གིས་གཤིས་ལུགས་ཡིན་པས་དེ་དག་ངོ་བོ་ཉིད་དང་རང་བཞིན་ཡིན་པར་
གསུངས་པའི་ཕྱིར། གཞན་ཡང་། ཆོས་རྣམས་ཀྱི་རང་བཞིན་མ་ཡིན་པར་ཐལ། གཟུགས་
སོགས་ཀྱི་ཆོས་རྣམས་ཀྱི་ཆོས་ཉིད་དེ་རྣམས་ཀྱི་རང་བཞིན་ཡིན་པའི་ཕྱིར་དང་། ཆོས་ཉིད་
རང་བཞིན་ཡིན་པའི་ཕྱིར། འདི་ཉིད་ལས། །གང་ཕྱིར་དེ་ཡི་རང་བཞིན་ཏེ། །ཡིན་ཕྱིར་
མིག་ནི་མིག་གིས་སྟོང་། ཞེས་དང་རྩ་ཤེ་ལས། །རང་བཞིན་རྒྱུ་དང་རྐྱེན་ལས་ནི། འབྱུང་
བར་རིགས་པ་མ་ཡིན་ནོ། ཞེས་དང༌། རང་འགྲེལ་ལས། སློབ་དཔོན་གྱིས་བསྟན་བཅོས་
ལས་ཁྱད་པར་དུ་མཛད་པ་རྣམ་པ་དེ་ལྟ་བུའི་རང་བཞིན་སློབ་དཔོན་གྱི་ཞལ་གྱིས་བཞེས་པ་
ཞིག་ཡོད་དམ་ཞེ་ན། གང་གི་དབང་དུ་མཛད་ནས་བཅོམ་ལྡན་འདས་ཀྱིས་དེ་བཞིན་གཤེགས་
པ་རྣམས་འབྱུང་ཡང་རུང་། མ་བྱུང་ཡང་རུང་། ཆོས་རྣམས་ཀྱི་ཆོས་ཉིད་འདི་ནི་གནས་ .
པ་ཉིད་དོ་ཞེས་རྒྱས་པར་གསུངས་པ་ཆོས་ཉིད་ཅེས་བྱ་བ་ནི་ཡོད་དོ། ཆོས་ཉིད་ཅེས་བྱ་བ་
འདི་ཡང་ཅི་ཞིག་མིག་ལ་སོགས་པ་འདི་དག་གི་རང་བཞིན་ནོ། ཞེས་མིག་ལ་སོགས་པའི་
ཆོས་ཉིད་མིག་ལ་སོགས་པའི་རང་བཞིན་དུ་གསལ་བར་བསྟན་པའི་ཕྱིར། གཞན་ཡང་། །
ཆོས་རྣམས་ཀྱི་རང་བཞིན་ཡོད་པར་ཐལ། དེ་རྣམས་ཀྱི་རང་བཞིན་སློབ་དཔོན་འཕགས་
པས་ཞལ་གྱིས་བཞེས་པའི་ཕྱིར་ཏེ། རང་འགྲེལ་ལས། རང་བཞིན་འདི་ནི་སློབ་དཔོན་
གྱིས་བཞེས་པ་འབའ་ཞིག་ཏུ་མ་ཟད་ཀྱིས་གཞན་ཡང་དོན་འདི་ཁས་ལེན་དུ་གཞུག་པར་ནུས་
པས་རང་བཞིན་འདི་ནི་གཉིས་ཀ་ལ་གྲུབ་པ་ཉིད་དུ་ཡང་རྣམ་པར་གཞག་གོ །ཞེས་གསུངས་
པའི་ཕྱིར། གཞན་ཡང་། ཁྱོད་ཀྱིས་ངོ་བོ་ལ་སོགས་པ་གསུམ་ཁས་ལེན་ན། དེ་གསུམ་
དུ་གྲུབ་པར་ཡང་ཁས་ལེན་དགོས་ཞེས་བྲིས་པ་འདི་ནི། འཕགས་པ་ཡབ་སྲས་ཀྱིས་གང་



རྗེ་བཙུན་པའི་གོ་ལན།
198
གསུང་པ་དེ་ལས་ཕྱིན་ཅི་ལོག་ཏུ་སྨྲ་བ་སྟེ། གོང་དུ་དྲངས་པ་ལྟར་འཕགས་པ་ཡབ་སྲས་
ཀྱི་ངོ་བོ་ལ་སོགས་པ་གསུམ་ཡོད་པར་གསུངས་ཤིང་། ངོ་བོ་ཉིད་དུ་གྲུབ་པ་ལ་སོགས་པ་
གསུམ་མེད་པར་གསུངས་པའི་ཕྱིར་དང་། ཚིགས་གསལ་ལས། རྒྱུ་དང་རྐྱེན་ལ་ལྟོས་པ་
དང་བཅས་པ་གྱུར་པ་གང་ཡིན་པ་དེ་ནི་རང་བཞིན་ཡིན་པར་བརྗོད་དོ། ཅི་མེའི་རང་གི་
ངོ་བོ་དེ་ལྟ་བུར་གྱུར་པ་དེ་ཡོད་དམ་ཞེ་ན་དེ་ནི་རང་གི་ངོ་བོས་ཡོད་པ་ཡང་མིན་ལ་མེད་པར་
ཡང་མ་ཡིན་ནོ། དེ་ལྟར་ཡིན་མོད་ཀྱི། འོན་ཀྱང་ཉན་པ་པོ་རྣམས་ཀྱིས་སྐྲག་པ་སྤང་པའི་
ཕྱིར་སྒྲོ་བཏགས་ན་ཀུན་རྫོབ་ཏུ་ཡོད་དོ་ཞེས་བརྗོད་པར་བྱའོ། ཞེས་མེ་མེའི་རང་བཞིན་
དང་ངོ་བོ་ཉིད་ཀྱིས་མེད་ཅིང་ཀུན་རྫོབ་ཏུ་ཡོད་པར་གསུངས་པའི་ཕྱིར། གཞན་ཡང༌། ཐལ་
འགྱུར་བས་ཁྱོད་ཀྱི་ལུགས་དེ་བསྟན་བཅོས་ཀྱི་དོན་མ་རིག་པའི་ལུགས་ཡིན་པ་དང་། མིག་
གི་ངོ་བོར་གྱུར་པའི་རྟེན་ཅིང་འབྲེལ་བར་འབྱུང་བ་དང་། དེའི་ངོ་བོར་གྱུར་པའི་ཆོས་ཉིད་
ལས། དང་པོ་ཆོས་ཉིད་མངོན་སུམ་དུ་རྟོགས་པ་ལས་ཕྱིན་ཅི་ལོག་ཏུ་གྱུར་པ་སོ་སོ་སྐྱེ་བོས་
ཀྱང་རྟོགས་པ་དང༌། ཕྱི་མ་དེ་མངོན་སུམ་དུ་རྟོགས་པར་བྱ་བའི་ཕྱིར་དུ་ཚངས་སྤྱོད་དོན་
ཡོད་པར་གསུངས་པ་དང༌། རང་བཞིན་དེ་ཉིད་རང་བཞིན་མེད་པར་གསུངས་པའི་ཕྱིར།
རང་འགྲེལ་ལས། ཀྱེ་མ་མ་ལ་གང་ཟག་གིས་དངོས་པོ་ཅུང་ཟད་ཀྱང་མི་འདོད་ཅིང་གློ་བུར་
ང་བཅོས་མ་མ་ཡིན་པ་དང༌། གཞན་ལ་ལྟོས་པ་མེད་པའི་རང་བཞིན་ཡང་འདོད་པ་ཁྱོད་
ནི། ཕན་ཚུན་འགལ་བའི་དོན་བརྗོད་པ་ཞིག་གོ །བརྗོད་པར་བྱ་སྟེ། ཁྱོད་ཀྱིས་བསྟན་
བཅོས་ཀྱི་དགོངས་པ་མ་རིག་པ་ཞིག་སྟེ་འདིའི་དགོངས་པ་ནི་གལ་ཏེ་མིག་ལ་སོགས་པ་རྣམས་
ཀྱི་རང་གི་ངོ་བོ་རྟེན་ཅིང་འབྲེལ་བར་འབྱུང་བ་བྱིས་པ་སོ་སོའི་སྐྱེ་བོས་གཟུང་བར་བྱ་བ་གང་
ཡིན་པ་འདི་ནི་དེ་རྣམས་ཀྱིས་རང་བཞིན་ཡིན་ན་ནི་རང་བཞིན་དེ་ཕྱིན་ཅི་ལོག་ཏུ་གྱུར་པས་
ཀྱང་རྟོགས་པའི་ཕྱིར་ཚངས་པར་སྤྱོད་པ་དོན་མེད་པར་འགྱུར་ན་གང་གི་ཕྱིར་འདི་ཉིད་རང་



199
རྗེ་བཙུན་པའི་གོ་ལན།
བཞིན་མིན་པ་དེའི་ཕྱིར་དེ་བལྟ་བའི་དོན་དུ་ཚངས་པར་སྤྱོད་པ་དོན་དང་བཅས་པར་འགྱུར་
རོ། དེ་ཡང་བདག་གིས་ཀུན་རྫོབ་ཀྱི་བདེན་པ་ལ་བལྟོས་ནས་བཅོས་མ་མིན་པ་དང་གཞན་
ལ་མི་ལྟོས་པ་ཉིད་དུ་བརྗོད་དོ། །གང་ཞིག་བྱིས་པའི་སྐྱེ་བོ་བལྟ་བར་བྱ་བ་མ་ཡིན་པ་དེ་ཉིད་
ནི་རང་བཞིན་མིན་པར་རིགས་ལ་དེ་ཙམ་གྱིས་དོན་དམ་པ་དངོས་པོ་མ་ཡིན་ཞིང་དངོས་པོ་
མེད་པ་ཡང་མིན་ཏེ། དེ་ནི་རང་བཞིན་གྱི་ཞི་བ་ཉིད་ཡིན་པའི་ཕྱིར་རོ། །ཞེས་གསུངས་
པའི་ཕྱིར། གཞན་ཡང་། ཁྱོད་ཀྱིས། རང་གི་མཚན་ཉིད་ཡོད་ན་རང་གི་མཚན་ཉིད་
ཀྱིས་གྲུབ་པ་ཡོད་དགོས་ཟེར་བ་ཡང་མི་འཐད་དེ། ཆོས་ཐམས་ཅད་ཀྱི་རང་རང་གི་མཚན་
ཉིད་ཡོད་ཅིང་། མཚན་ཉིད་དང་མཚན་གཞི་རྣམས་ཀྱང་འཇིག་རྟེན་གྱི་ཐ་སྙད་དུ་ཡོད་ལ་
དོན་དམ་པར་མེད་པར་ཚིག་གསལ་ལས་གསུངས་པའི་ཕྱིར། དེ་ཉིད་ལས། དེའི་ཕྱིར་
ངས་གལ་ཏེ་མཚན་གཞི་འམ་རང་གི་མཚན་ཉིད་དམ་སྤྱིའི་མཚན་ཉིད་ཀྱང་རུང་སྟེ། འཇིག་
རྟེན་ན་ཡོད་ན་ནི་ཐམས་ཅད་མངོན་སུམ་དུ་དམིགས་པར་བྱ་བ་ཡིན་པའི་ཕྱིར། ཞེས་དང་།
དེའི་ཕྱིར་གལ་ཏེ་འཇིག་རྟེན་པའི་ཐ་སྙད་དུ་ཡིན་ན་ནི་དེའི་ཚེ་མཚན་ཉིད་བཞིན་དུ་མཚན་
གཞི་ཡང་གདོན་མི་ཟ་བར་འགྱུར་བར་བྱ་དགོས་ཏེ། དེའི་ཕྱིར་ཉེས་པ་དེ་ཉིད་དུ་འགྱུར་
རོ། །འོན་ཏེ་དོན་དམ་པ་ཡིན་ན་ནི་དེའི་ཚེ་མཚན་གཞི་མེད་པས་མཚན་ཉིད་གཉིས་ཀྱང་
མེད་པས་མཚན་མ་གཉིས་སུ་ག་ལ་འགྱུར། །ཞེས་གསུངས་པའི་ཕྱིར། གཞན་ཡང༌། ཁྱོད་
ཀྱི་སྔར་གྱི་དམ་བཅའ་དེས་ཐལ་འགྱུར་བའི་གཞུང་ཚད་ལྡན་རྣམས་དང་འགལ་བར་མ་ཟད་
འཇིག་རྟེན་གྱི་ཐ་སྙད་ཁྱོད་རང་གི་ཁས་བླངས་དང་ཡང་འགལ་བ་ཡིན་ཏེ། ཁྱེད་རང་གི་
ཐལ་འགྱུར་བའི་ལུགས་འཆད་པའི་ཚེ། འཇིག་རྟེན་ཚད་མ་དགག་ཕྱིར་འཇིག་རྟེན་རྣམ་
དབྱེ་བསྟན། །ཞེས་སོགས་ས་བཅད་གསུམ་བྱས་ནས། དང་པོ་ལ་གཉིས་ཏེ་མཚན་ཉིད་
སྤྱིར་བསྟན། མཚན་ཉིད་སོ་སོར་བཤད་ཅེས་བདེན་གཉིས་རང་རང་སོ་སོའི་མཚན་ཉིད་



200
རྗེ་བཙུན་པའི་གོ་ལན།
ཁས་བླངས་པ་དང་། བཅོམ་ལྡན་འདས་ཀྱིས་གདུལ་བྱ་ལ་ཐ་སྙད་ཀྱི་སྒོ་ནས་གནས་ལུགས་
སྟོན་པའི་ཚེ་དངོས་པོ་ཐམས་ཅད་ལ་ཀུན་རྫོབ་དང་དོན་དམ་པའི་ངོ་བོ་ཉིད་བསྟན་ཏེ་ཞེས་
བྲིས་པ་དང་། དངོས་སུ་འགལ་བའི་ཕྱིར་དང༌། འཇིག་རྟེན་ཐ་སྙད་ལས་ཀྱང་མེའི་རང་
བཞིན་ཚ་བ་དང་། ཆུའི་རང་བཞིན་བསིལ་བར་གྲགས་པའི་ཕྱིར། ཡང་ཁྱོད་ཀྱིས། འདིའི་
ཕྱོགས་སྔ་སྨྲ་བ་པོ་དབུ་མ་རང་རྒྱུད་པ་ལ་འཆད་པ་ནི། གཞུང་འོག་མའི་སྔ་འགྲེལ་དུ་འདིར་
སྨྲས་པ། དོན་དམ་པར་སྐྱེ་བ་མེད་པས་བདག་དང་གཞན་ལས་སྐྱེ་བ་དགག་ལ་རག་མོད།
ཅེས་གསུངས་པ་དང་འགལ་ཏེ། རང་རྒྱུད་པས་དོན་དམ་པར་སྐྱེ་བ་ཁས་བླངས་པའི་ཕྱིར་
རོ། །ཞེས་བྲིས་འདུག་པ། རང་གིས་རང་ལ་ཁས་བླངས་དངོས་འགལ་སྟོན་པ་ཡིན་ཏེ།
རང་འགྲེལ་གྱི་ལུང་དེས་དོན་དམ་པར་སྐྱེ་བ་ཁས་མི་ལེན་ཅིང་གཞན་སྐྱེ་ཁོ་ནའི་རང་སྡེ་ཅིག་
གཞུང་དེ་དག་གི་ཕྱོགས་སྔ་སྨྲ་བ་པོར་བསྟན་ལ། དེ་གྲུབ་མཐའ་སྨྲ་བ་བཞིའི་ནང་ནས་རང་
རྒྱུད་པ་ཁོ་ནར་ངེས་པའི་ཕྱིར་དང་། གོང་དུ་ཁྱོད་རང་གིས་དབུ་མ་རང་རྒྱུད་པས་ཀྱང་དོན་
དམ་པར་གྲུབ་པ་ཁས་མི་ལེན་ཞེས་སྨྲས་པ། འདིར་རང་རྒྱུད་པས་དོན་དམ་པར་སྐྱེ་བ་ཁས་
བླངས་པའི་ཕྱིར། ཞེས་བྲིས་འདུག་པ། སེམས་ཙམ་པས་དངོས་པོ་རང་བཞིན་གྱིས་སྟོང་
པར་ཁས་ལེན་པར་ཐལ། དེས་འཕགས་པའི་མཉམ་གཞག་གིས་དངོས་པོ་རང་བཞིན་གྱིས་
སྟོང་པར་མཐོང་བ་ཁས་ལེན་པའི་ཕྱིར། འཁོར་གསུམ། ཊཱིཀ་ཆེན་དུ། བུམ་པ་རང་གི་
ངོ་བོས་སྟོང་པའི་དོན་དུ་བུམ་པ་བདེན་པས་སྟོང་པ་ལ་བྱེད་ཀྱིས། དེའི་དོན་བུམ་པ་བུམ་
པས་སྟོང་པ་ལ་བྱེད་ན་བུམ་པ་གཏན་མེད་དུ་འགྱུར་གསུངས་པ་ལ། ཁྱོད་ཀྱིས། བུམ་པ་
རང་གི་ངོ་བོས་སྟོང་པའི་ཚེ་བུམ་པ་གཏན་མེད་པར་དོགས་པའི་ཐུགས་ཁྲལ་ཁྱོད་ནི་དབུ་མ་
པར་རློམ་པ་ཨ་རེ་མཛེས་ཏེ། ཞེས་བྲིས་འདུག་པ། འོ་ན་ཁྱོད་རང་ཉོན་ཅིག །ཡོད་ན་
རང་ཉིད་རང་ཉིད་ཀྱིས་སྟོང་པས་ཁྱབ་པར་ཐལ། འདུས་བྱས་འདུས་བྱས་ཀྱིས་སྟོང་། བུམ་
， }



201
རྗེ་བཙུན་པའི་གོ་ལན།
པ་བུམ་པས་སྟོང་པའི་ཕྱིར། འདོད་ན། ཐ་སྙད་དུ་ཡོད་པ་ཆོས་ཅན། དེར་ཐལ། དེའི་
ཕྱིར། འདོད་མི་ནུས་ཏེ། ཐ་སྙད་དུ་ཡོད་པའི་ཕྱིར། འཁོར་གསུམ། ཡང་ཁྱོད་ཀྱིས།
གང་ཕྱིར་རྒྱུ་ཞིག་ན་ཡང་དེ་ཡི་འབྲས་བུ་མཐོང་བའི་ཕྱིར། །ཞེས་འབྲས་བུའི་དུས་ན་རྒྱུ་
མེད་ཞིག་པར་བཤད་པ་དང༌། གང་ཕྱིར་མྱུག་ཚེ་ས་བོན་ཞིག་པ་མེད། །ཅེས་འབྲས་བུའི་
དུས་ན་རྒྱུ་མ་ཞིག་པར་བཤད་པ་དང་། གང་ཕྱིར་རང་བཞིན་གྱིས་དེ་མི་འགག་པ་ཞེས་ལས་
མི་འགག་པར་བཤད་པ་དང༌། ལ་ལར་ལས་འགགས་ཡུན་རིང་ལོན་ལས་ཀྱང་། ཞེས་
ལས་འགགས་པར་བཤད་པ་འགལ་བ་ལྟར་སྣང་བའི་དོན་ནི། ལས་བྱས་མ་ཐག་ཏུ་ཐ་སྙད་
དུ་ཞིག་པ་དང༌། ཐ་སྙད་དུ་འགགས་པ་ཡིན་ལ། རང་བཞིན་གྱིས་ཞིག་པ་དང་འགགས་
པ་མིན་ཞེས་པ་སྟེ། ཞེས་བྲིས་འདུག་པ། གང་ཕྱིར་རང་བཞིན་གྱིས་དེ་མི་འགག་པ། །ཞེས་
ལས་རང་བཞིན་གྱིས་མི་འགག་པར་བཤད་ཀྱིས། གཞུང་དེས་ལས་མི་འགག་པར་དངོས་
ཤུགས་གང་གིས་ཀྱང་བཤད་པ་མེད་པས། གཞུང་འདིས་ལས་མི་འགགཔ་བཤད་ཅེས་པ་
ཡང་གཞུང་དེའི་ཚིག་ལ་རྟོག་པ་ཅུང་ཟད་ཀྱང་མ་བཅུག་པར་སྣང་ངོ་། །ལས་བྱས་མ་ཐག་
ཏུ་ལས་ཐ་སྙད་དུ་མ་ཞིག་པར་ཐལ། ལས་བྱས་མ་ཐག་ཏུ་ལས་བྱས་པ་ཡིན་པའི་ཕྱིར་ཏེ།
ལས་བྱས་པའི་དུས་སུ་ལས་བྱས་པའི་ཕྱིར། ཊཱིཀ་ཆེན་ལས། ལས་དང་རྣམ་སྨིན་གྱི་འབྲས་
བུའི་བར་དུ་ཡུན་རིང་པོས་ཆོད་པའི་དགེ་མི་དགེའི་ལས་འབྲས་བུ་བདེ་སྡུག་འབྱུང་བར་ནི་
རང་གི་སྡེ་པ་གོང་འོག་ཐམས་ཅད་འདོད་ལ་གསུངས་ནས་བར་དུ་བཤད་པ་མང་པོ་མཛད་
པའི་རྗེས་སུ། དེ་ཡང་དངོས་པོ་རང་བཞིན་གྱིས་གྲུབ་པར་འདོད་པའི་ཕྱོགས་ཐམས་ཅད་
ལ་ཞིག་པ་དངོས་པོར་མི་རུང་ལ། རང་བཞིན་གྱིས་མ་གྲུབ་པར་འདོད་པའི་དབུ་མའི་ཕྱོགས་
ལ་ཞིག་པ་དངོས་པོར་གྲུབ་པའི་གནད་དོ། །ཞེས་གསུངས་པ་ལ་ཁྱོད་ཀྱིས་དགག་པ་བརྗོད་
པ་ན། དངོས་པོ་རང་བཞིན་གྱིས་གྲུབ་པར་འདོད་པའི་ཕྱོགས་ཐམས་ཅད་ལ་ཞིག་པ་དངོས་



རྗེ་བཙུན་པའི་གོ་ལན། །
202
པོར་མི་རུང་ཞེས་པ་ནི་གཟིགས་རྒྱ་ཆུང་བ་སྟེ། ཞིག་པ་དངོས་པོར་འདོད་པ་མུ་སྟེགས་བྱེ་
བྲག་པའི་གྲུབ་མཐའ་བྱས་ནས་ཆོས་ཀྱི་གྲགས་པས་བཀག་པའི་ཕྱིར་རོ། །ཞེས་བྲིས་འདུག་
པ། དོན་མ་གོ་བཞིན་དུ་བརྗོད་སྟོང་གི་དགག་པ་སྨྲས་པ་ཡིན་ཏེ། རྗེ་ཉིད་ཀྱིས་དེ་ལྟར་གསུངས་
པ་ནི། ཊིཀ་ཆེན་དུ་གོང་དུ་རང་སྡེ་ཞེས་བྱ་བས། རང་སྡེ་རང་བཞིན་གྱིས་གྲུབ་པར་འདོད་
པའི་ལུགས་ལ། ཞིག་པ་དངོས་པོར་མི་རུང་གསུངས་པ་ལ། ཁྱོད་ཀྱིས་བྱེ་བྲག་པས་ཞིག་
པ་དངོས་པོར་འདོད་པའི་ཕྱིར། ཞེས་པའི་ཚིག་འབྲེལ་མེད་ཀྱི་ཚིག་ཡིན་པའི་ཕྱིར་དང་།
ཐམས་ཅད་ཅེས་པ་གཙོ་ཆེ་བ་ལ་འཆད་པ་ཡང་གཞུང་ལུགས་སྤྱིའི་ལུགས་ཡིན་པས། དེ་
ལ་ཁྱབ་མཐའ་མ་བཟུང་བ་ལ་ཉེས་པ་མེད་པའི་ཕྱིར་དང་། ཞིག་པ་དངོས་པོར་མི་རུང་བའི་
དོན་རང་བཞིན་གྱིས་གྲུབ་པ་ཁས་ལེན་པའི་ཕྱོགས་ལ་ཞིག་པ་དངོས་པོར་འཇོག་མི་ཤེས་ཞེས་
པའི་དོན་ཡིན་པའི་ཕྱིར། ཡང་ཁྱོད་ཀྱིས། དབུ་མ་པའི་ལུགས་ལ་ཞིག་པ་དངོས་པོར་གྲུབ་
ཅེས་པ་སྔར་མ་བྱུང་ཞིང༌། འདི་ནི་འགོག་པར་འགྱུར་རོ། །ཞེས་བྲིས་པ་ནི་གཟིགས་རྒྱ་
ཆུང་བ་ཡིན་ཏེ། དབུ་མ་པའི་འཕགས་པ་ཡབ་སྲས་རྣམས་ཀྱིས་ཞིག་པ་དངོས་པོར་བཤད་
ཅིང་། གངས་རིའི་ཁྲོད་དུ་བྱོན་པའི་ཐལ་འགྱུར་བའི་གྲུབ་མཐའ་སྨྲ་བའི་མཁས་པ་མང་
པོས་དེ་ལྟར་བཤད་པའི་ཕྱིར། ཡང་ཁྱོད་ཀྱིས། ལུགས་དང་པོས་མྱུ་གུའི་ཆ་ཤས་ཀྱི་དངོས་
པོ་ཐམས་ཅད་ལོག་ལ་མྱུ་གུ་ལས་གཞན་བུམ་པ་ལ་སོགས་པའི་དངོས་པོ་གང་ཡང་མ་ཐོབ་
པ་རྒྱུ་མཚན་དུ་བྱས་ནས། ཞིག་པ་དེ་དངོས་པོར་གཏན་འདོད་པ་མིན་ཏེ། དེའི་ལུགས་
དང་པོས་མྱུ་གུའི་ཆ་ཤས་ཐམས་ཅད་ལོག་ནས་སྡོང་བུ་སྐྱེས་པ་དེ་ཡང་དངོས་པོ་གཏན་མ་
རྟོགས་པར་འདོད་པ་འགྱུར་ཏེ། རྒྱུ་མཚན་མཚུངས་པའི་ཕྱིར། ཞེས་བྲིས་འདུག་པ་ཡང་
ཟེར་རྒྱས་འཕོངས་པ་ཡིན་ཏེ། རང་སྡེར་རང་བཞིན་གྱིས་གྲུབ་པར་སྨྲ་བའི་ལུགས་ལ། དངོས་
པོ་སྔ་མའི་ཆ་ཤས་རྣམས་ཞིག་ནས་ལོག །དངོས་པོ་ཕྱི་མ་མ་རྙེད་པའི་མེད་དགག་དངོས་



POS
203
རྗེ་བཙུན་པའི་གོ་ལན།
པོ་མིན་པ་དང༌། མྱུ་གུ་ཞིག་ནས་ལོག་པའི་རྗེས་སུ་མྱུ་གུའི་འབྲས་བུའི་སྡོང་བུ་སྐྱེས་པ་དང་
དངོས་པོར་མི་རུང་བ་གཉིས་མཚུངས་པར་སུས་ཀྱང་བསྒྲུབ་མི་ནུས་པའི་ཕྱིར། ཡང་ཁྱོད་
ཀྱིས། ལུགས་ཕྱི་མ་ལ་ཉེར་སྦས་ཀྱི་ཕུང་པོ་ཚོགས་པ་ལ་བརྟེན་ནས་ཉེར་སྦས་སུ་བཏགས་
པ་དངོས་པོ་ཡིན་པ་མི་འགལ་བ་དང༌། ཞིག་རྒྱའི་དངོས་པོ་ལ་བརྟེན་ནས་སྐྱེས་པ་དངོས་
པོར་མི་འགལ་བ་གཉིས་དཔེ་དོན་གཏན་མི་མཚུངས་ཏེ། ལུགས་དང་པོ་ལ་ཉེར་སྦས་ཀྱི་
ཕུང་པོ་མེད་ན། ཉེར་སྦས་སུ་བཏགས་པ་མེད་དགོས་ཤིང་། ཞིག་པ་དངོས་པོ་ཡིན་པ་ནི་
ཞིག་རྒྱའི་དངོས་པོ་མེད་པའི་དུས་ཁོ་ནར་བཞག་འདུག་པའི་ཕྱིར། ལེགས་པར་སོམས་ཤིག་
ཅེས་བྲིས་འདུག་པ་ལ་ཡང་འབྲེལ་ཅི་ཡང་མེད་དེ། ཉེར་སྦས་ཀྱི་ཕུང་པོ་ལ་བརྟེན་ནས་བཏགས་
པའི་ཞིག་པ་དངོས་པོ་ཡིན་པ་མི་མཚུངས་པའི་རྒྱུ་མཚན་དུ། ཉེར་སྦས་ཀྱི་ཕུང་པོ་མེད་ན་
ཉེར་སྦས་མེད་དགོས། ཞིག་པའི་དངོས་པོ་རང་གི་རྒྱུའི་དུས་ན་མེད་པའི་ཕྱིར། ཞེས་འགོད་
པ་ནི་འགལ་ཁྱབ་ཡིན་ལ། ཡང་ཁྱོད་ཀྱིས། ཉེར་སྦས་སུ་བཏགས་པ་ཞེས་པའི་དོན། ཉེར་
སྦས་ཀྱི་ཕུང་པོ་ལ་ཉེར་སྦས་སུ་སྒྲོ་བཏགས་པ་ལ་བྱེད་ན་ནི། དེ་དངོས་པོ་ཡིན་པ་དང་། ཞིག་
པ་དངོས་པོ་ཡིན་པ་གཉིས་མཚུངས་པར་བསྒྲུབ་པ་ཁྱོད་རང་ལ་འགལ་འདུའི་ཕུང་པོ་ཡིན་
ཏེ། དེ་གཉིས་དངོས་པོ་མིན་པར་མཚུངས་པ་ཁྱོད་རང་གིས་ཁས་བླངས་པའི་ཕྱིར། འདི་
འདྲ་བའི་རིགས་པ་ལྟར་སྣང་ཧམ་པའི་གཏམ་གྱིས་ལབ་ནས། འཇམ་དབྱངས་རྗེ་བཙུན་
ཙོང་ཁ་པ་ལྟ་བུ་ལ་ལེགས་པར་སོམས་ཤིག་ ཅེས་སྨྲས་འདུག་པ་བསམ་བློ་གཏོང་རྒྱུ་ཡོད་
ན་ཁྱོད་རང་ལེགས་པར་གཏོང་དགོས་འདུག་གོ །ཡང་ཁྱོད་ཀྱིས། སྐྱེ་བའི་རྐྱེན་གྱིས་རྒ་
ཤི་ཞེས་པའི་ཤི་བ་དེ་སེམས་ཅན་ཞིག་པ་ཡིན་ན། གནས་སྐབས་དེར་སེམས་ཅན་ཡོད་དམ་
མེད། ཡོད་ན་མྱུ་གུ་ཞིག་པའི་གནས་སྐབས་སུ་ཡང་མྱུ་གུ་ཡོད་པར་འགྱུར་ཞིང་། མེད་
ན་སེམས་ཅན་ཤི་ནས་མེད་པ་རྒྱང་འཕེན་པའི་གྲུབ་མཐའ་ལ་གནས་པའོ། །ཞེས་བྲིས་འདུག་



204
རྗེ་བཙུན་པའི་གོ་ལན།
པ། ཁྱོད་རང་གིས་ཀྱང་སེམས་ཅན་ཤི་ནས་མེད་པར་འདོད་པའི་རྒྱང་འཕེན་གྱི་གྲུབ་མཐའ་
བཟུང་བར་ཐལ། སེམས་ཅན་ཞིག་པའི་གནས་སྐབས་སུ་སེམས་ཅན་ཡོད་དམ་མེད། ཡོད་
ན་མྱུ་གུ་ཞིག་པའི་དུས་སུ་མྱུ་གུ་ཡོད་པར་ཁས་ལེན་དགོས་པ་ལས་ཁྱོད་རང་གིས་ཀྱང་ཁས་
མི་ལེན་པའི་ཕྱིར་དང་། མེད་ན་རྒྱང་འཕེན་གྱི་གྲུབ་མཐའ་ལ་གནས་པར་ཁྱོད་རང་གིས་
ཁས་བླངས་པའི་ཕྱིར། གཞན་ཡང༌། ཁྱོད་ཀྱིས། སེམས་ཅན་ཤི་ནས་མེད་པ་རྒྱང་འཕེན་ །
གྱི་གྲུབ་མཐའ་ལ་གནས་པའོ། །ཞེས་པ་དེས། དཔེར་ན། བཅས་ལྡན་དགེ་སློང་ལྟ་བུ་ཤི་
བའི་དུས་སུ་དེ་མེད་པར་འདོད་ན་རྒྱང་འཕེན་གྱི་གྲུབ་མཐའ་ལ་གནས་པར་འགྱུར་ཞེས་པའི་
དོན་ཡིན་ནམ། དེ་ཤི་བའི་དུས་སུ་དེ་དང་རྒྱུད་གཅིག་ཏུ་གྱུར་པའི་སེམས་ཅན་མེད་པར་
འདོད་ན་རྒྱང་འཕེན་གྱི་གྲུབ་མཐའ་ལ་གནས་པར་འགྱུར་ཞེས་པའི་དོན་གང་ཡིན། དང་
པོ་ལྟར་ན། ཁྱོད་རང་ཡང་རྒྱང་འཕེན་གྱི་ལུགས་ལ་གནས་པར་ཐལ། ཁྱོད་རང་གིས་ཀྱང་
དེ་ཤི་བའི་དུས་སུ་དེ་མེད་པར་འདོད་པའི་ཕྱིར། མ་གྲུབ་ན། དེ་ཤི་བའི་དུས་སུ་དེ་མ་ཤི་
བར་ཐལ། དེ་ཤི་བའི་དུས་སུ་དེ་ཡོད་པའི་ཕྱིར། འཁོར་གསུམ། གཉིས་པ་ལྟར་ན། ཁྱོད་
ཀྱི་ཐལ་འགྱུར་དེ་འབྲེལ་མེད་ཡིན་ཏེ། དེ་ཤི་བའི་དུས་སུ་དེ་དང་རྒྱུད་གཅིག་ཏུ་གྱུར་པའི་
སེམས་ཅན་མེད་པར་ཊཱིཀ་ཆེན་གྱི་ལུགས་ལ་ཁས་མི་ལེན་པའི་ཕྱིར། འཁོར་གསུམ། ཁྱོད་
ཀྱི་ཀུན་སློང་ངན་པས་ཀུན་ནས་བསླངས་པའི་དགག་པ་འབྲེལ་མེད་མང་པོ་འདུག་པ་རྣམས་
ལ་ནི་ལན་མི་དགོས་པར་འདུག་ཅིང་། ཤི་བ་དེ་དངོས་པོ་ཡིན་པར་གཞན་གྱིས་ཁས་བླངས་
པའི་ཕྱིར་རོ། །སྒྲུབ་བྱེད་འདི་ཙམ་ཞིག་འཁྲུལ་བ་འདིས་རྒྱུ་ཅི་ཡིན་ཞེས་བྲིས་འདུག་པ།།
སེམས་ཅན་སྲོག་དབང་འགགས་པ་དངོས་པོ་ཡིན་པར་ཐལ། སེམས་ཅན་ཤི་བ་དངོས་པོ་
ཡིན་པའི་ཕྱིར། འདོད་ན། སེམས་ཅན་ཞིག་པ་དངོས་པོ་ཡིན་པར་ཐལ། འདོད་པའི་
ཕྱིར། འཁོར་གསུམ། ཡང་ཁྱོད་ཀྱིས། དངོས་དང་དངོས་མེད་འདུས་བྱས་ཡིན། ཞེས་



205
རྗེ་བཙུན་པའི་གོ་ལན།
པའི་དངོས་པོ་འདུས་བྱས་ཡིན་པས་ནི་འདི་ལ་ཕན་པ་གང་ཡང་མེད་པར་ཐལ། དངོས་མེད་
འདུས་བྱས་ཡིན་པ་ལ་ལུང་འདི་ལ་བརྟེན་ན། ཞིག་པ་དངོས་མེད་དུ་ཁས་བླང་དགོས་པར་
འགྱུར་རོ། །ཞེས་བྲིས་འདུག་པ་ནི། ཁྱོད་རང་གི་གོང་འོག་ཏུ་རྒོད་བྲོ་བའི་ཕྱིར། ཞེས་
པར་འདུག་གོ །དངོས་མེད་འདུས་བྱས་ཡིན་ཞེས་པའི་དོན་ནི། དངོས་པོ་རང་རང་གི་
དུས་སུ་མེད་པའི་དངོས་པོ་དེའི་ཞིག་པ་འདུས་བྱས་ཡིན་ཞེས་པའི་དོན་ཡིན་ནོ། །འདིར་
སྨྲས་པ། །ཕྲག་དོག་ནད་ཀྱིས་ཟིན་པའི་སྐྱེས་བུ་རྣམས། །འཇམ་དབྱངས་བླ་མའི་ལེགས་
བཤད་སྨན་མཆོག་གིས། །ཕྲག་དོག་ནད་ལས་མྱུར་དུ་སྒྲོལ་བ་དང༌། །ཁྱད་པར་གོ་རམ་
བསོད་ནམས་སེང་གེ་ཁྱེད། །འཇམ་དབྱངས་བླ་མ་རྗེ་བཙུན་ཙོང་ཁ་པའི། །ཐུགས་རྗེའི་
འོད་སྟོང་ཕྱོགས་བཅུར་འཕྲོ་བ་ཡིས། །མ་དད་ལོག་རྟོག་མུན་པ་ཀུན་བསལ་ཏེ། །བློ་བཟང་
བསྟན་པའི་ལྷ་ལམ་འཇུག་པར་ཤོག །བར་སྐབས་ཀྱི་ཚིགས་སུ་བཅད་པའོ། །ཡང་ཁྱོད་
ཀྱིས། གཞན་སྐྱེ་ཡོད་པར་ཐལ་བ། མ་ཕྲད་པར་སྐྱེ་བ་ཡོད་པར་ཐལ་བ། རྟེན་གཞན་
བརྗོད་པའི་ཉེས་པ་མཚུངས་པ། དེ་ལས་ཀྱང་སྨད་པའི་གནས་སུ་གྱུར་པ། ཞིག་པས་ནམ་
མཁའ་གང་བར་ཐལ་བ། འདུས་བྱས་དང་འདུས་མ་བྱས་ལ་རྟེན་འབྲེལ་མི་རུང་བར་ཐལ་
བ། སྨིན་ལ་སླར་སྨིན་གྱིས་སྐྱོན་སྤོང་མི་ནུས་པ། གཅིག་དང་ཐ་དད་བཏགས་པའི་ཉེས་
པ་སྟེ་རེ་ཞིག་བརྒྱད་ལས། དང་པོ་ནི། ལས་འབྲས་གཉིས་པོ་ངོ་བོ་གཞན་དུ་འགྱུར་ཏེ།
དེ་གཉིས་ཀྱི་ངོ་བོ་ཡོད་ཅིང་བར་དུ་ཞིག་པའི་དངོས་པོས་ཆོད་པའི་ཕྱིར། རྟགས་གཉིས་ཀ་
ཁས་བླངས། འདོད་ན། གཞན་སྐྱེ་ཡོད་པར་འགྱུར་རོ། །གཉིས་པ་ནི། རྒྱུ་འབྲས་ཕྲད་
ནས་སྐྱེད་དམ། མ་ཕྲད་པར་སྐྱེད་ཅེས་དཔྱད་པའི་ཚེ། ཕྱོགས་ཕྱི་མ་ཁས་ལེན་པར་རིགས་
པར་འགྱུར་ཏེ། རྒྱུ་འབྲས་སྐྱེས་པར་འདོད་པ་ནི་གང་ཞིག དེ་གཉིས་ཀྱི་བར་ཞིག་པ་དངོས་
པོ་བས་ཆོད་པའི་ཕྱིར། འདོད་ན། ཕྲད་མ་ཕྲད་དཔྱད་པའི་ཚེ་ཕྱོགས་གཉིས་ཀ་གཞུང་



206
རྗེ་བཙུན་པའི་གོ་ལན།
ལས་དངོས་སུ་བཀག་པ་དང་འགལ་ལོ། །གསུམ་པ་ནི། གཞན་གྱིས་ལས་འབྲས་ཀྱི་རྟེན་
དུ་ཀུན་གཞི་སོགས་ཁས་ལེན་པ་ལ་བརྗོད་པའི་ཉེས་པ་ཐམས་ཅད་འདི་ལ་མཚུངས་ཏེ། གང་
ཕྱིར་ལས་ནི་སྐྱེ་བ་མེད། །འདི་ལྟར་རང་བཞིན་མེད་དེའི་ཕྱིར། །གང་ཕྱིར་དེ་ནི་མ་སྐྱེས་
པ། །དེ་ཕྱིར་ཞིག་དངོས་མི་དགོས་སོ། །ཞེས་དང་། གང་ཕྱིར་རང་བཞིན་གྱི་དེ་མི་འགག་
པ། །དེ་ཕྱིར་ཞིག་དངོས་མེད་ཀྱང་འདི་ནས་ཕྱིར། །ཞེས་སོགས་ཅིའི་ཕྱིར་མི་མཚུངས། །
ཀུན་གཞི་སོགས་ཀྱིས་ཉེས་པ་ཅི་ཞིག་བྱས་ལེགས་པར་སྨྱོས་ཤིག་ བཞི་པ་ནི། དེ་དག་
ལས་ཀྱང་འདི་སྨད་པའི་གནས་ཏེ། ཀུན་གཞི་སོགས་ནི་ནང་པའི་གྲུབ་མཐའ་སྨྲ་བ་རེ་རེའི་
འདོད་པ་ཡིན་ལ། ཞིག་པ་དངོས་པོར་གྲུབ་པ་ནི་ཕྱི་རོལ་བའི་འདོད་པ་ཡིན་པའི་ཕྱིར། བྱེ་ ་
བྲག་སྨྲ་བས་ཀྱང་ཉོན་མོངས་སྤངས་པའི་འགོག་པ་དངོས་པོར་འདོད་ཀྱང༌། དངོས་པོ་ཞིག་
ཚེ་དངོས་པོར་མི་འདོད་པའི་ཕྱིར་རོ། །ལྔ་པ་ནི། སྔོན་པོ་ལྟ་བུ་སྐད་ཅིག་བཅུ་རྒྱུན་ལྡན་
དུ་འབྱུང་བའི་ཚེ། སྐད་ཅིག་མ་གཉིས་པར་སྔོན་པོ་སྐད་ཅིག་དང་པོའི་ཞིག་པ་དངོས་པོ་
བ་དང་སྔོན་པོ་སྐད་ཅིག་མ་གཉིས་པ་གཉིས། སྐད་ཅིག་མ་གསུམ་པར་དེ་གཉིས་ཀྱི་ཞིག་
པ་དངོས་པོ་བ་གཉིས་སྐད་ཅིག་མ་གསུམ་པ། ཞིག་པ་སྐད་ཅིག་མ་དང་པོའི་རིགས་འདྲ་
སྐད་ཅིག་མ་སྟེ་བཞི་དང༌། ལྔ་པའི་ཚེ་དེ་རྣམས་ཀྱི་རིགས་འདྲ་སྐད་ཅིག་མ་གཉིས་པ་བཞི་
དང༌། དེ་རྣམས་ཞིག་པའི་ཞིག་པ་བཞི་སྟེ་བརྒྱད་དུ་གྱུར་པ་སོགས་ཁྱོད་ཀྱིས་ཞིག་པ་འདི་
དག་གཟུགས་སུ་གྲུབ་ན། རྡུལ་ཕྲན་ཙམ་ལས་མེད་ཀྱང་དངོས་པོ་གཅིག་ཞིག་པའི་ཞིག་པ་དེས་
ཀྱང་ནམ་མཁའི་ཁམས་གང་བར་འགྱུར་རོ། །དྲུག་པ་ནི། རྒྱུ་མེད་ལྟ་བུའི་རྒྱུ་ཟད་པ་མར་མེ་
ལྟ་བུའི་འབྲས་བུ་ཟད་པའི་རྒྱུར་གསུངས་པས་རྒྱུ་འབྲས་གཉིས་ཀ་དངོས་པོ་འདུས་བྱས་ཡིན་ན།
མ་རིག་པ་ལ་སོགས་པའི་ཡན་ལག་སྔ་མ་སྔ་མ་ཟད་པས། འདུ་བྱེད་ལ་སོགས་པའི་ཡན་ལག་
ཕྱི་མ་ཕྱི་མ་ཟད་པའི་རྒྱུ་འབྲས་ཐམས་ཅད་ཀྱང་དངོས་པོ་དང་འདུས་བྱས་སུ་འགྱུར་ལ། དེ་



207
རྗེ་བཙུན་པའི་གོ་ལན།
ཡང་འདོད་ན། འདུས་མ་བྱས་ལ་རྟེན་འབྲེལ་གཏན་མི་རུང་བར་འགྱུར་ཏེ། གང་གི་རྐྱེན་
གྱིས་གང་བྱུང་ཐམས་ཅད་འདུས་བྱས་ཁོ་ན་ཡིན་པའི་ཕྱིར། གཞན་ཡང་། ངོ་བོ་ཉིད་སྐུ་
འདུས་བྱས་ཡིན་པར་ཐལ། སྦྱོར་བཞི་སྒོམ་པ་དེ་ངོ་བོ་ཉིད་སྐུའི་རྒྱུ་ཡིན་པའི་ཕྱིར། མ་
གྲུབ་ན། དེར་ཐལ། རྒྱུ་མར་ཟད་པ་མར་མེ་ཟད་པའི་རྒྱུ་ཡིན་པའི་ཕྱིར། ཁྱོད་ཀྱིས་སྒྲུབས་
ཤིག །བདུན་པ་ནི། ལས་ཀྱི་རྣམ་སྨིན་ཕྱུང་ཟིན་པའི་དུས་ན་ལས་ཞིག་པའི་ཞིག་པ་ཡོད་
དམ་མེད། ཡོད་ན་ལས་གཅིག་གིས་རྣམ་སྨིན་བྱུང་ཟིན་པའི་རྗེས་སུ་སླར་ཡང་རྣམ་པར་
སྨིན་པར་འགྱུར་ཏེ། དེའི་ཚེ་ཡང་རྣམ་སྨིན་གྱི་རྒྱུར་གྱུར་པའི་ཞིག་པ་དངོས་པོ་བ་ཡོད་པའི་
ཕྱིར། མེད་ན་རྣམ་སྨིན་བྱུང་ཟིན་པའི་ཚེ་ལས་མ་ཞིག་པར་ཐལ། དེའི་ཚེ་ལས་ཞིག་པའི་
ཞིག་པ་མེད་པའི་ཕྱིར། ཁྱབ་པ་གྲུབ་མཐའི་གཙོ་བོ་ལ་ཨེ་སོང་། བརྒྱད་པ་ནི། ལས་ཞིག་
པའི་ཞིག་པ་དངོས་པོ་བ་དེ་ལས་དང་ངོ་བོ་གཅིག་གམ་ཐ་དད། ངོ་བོ་གཅིག་ན་དེའི་ཚེ་ལས་
མ་ཞིག་པར་འགྱུར་ཏེ། དེ་ལས་དང་ངོ་བོ་གཅིག་ཡིན་པའི་ཕྱིར། ཐ་དད་ན། དེ་ཡང་།
འབྲས་བུ་དང་ངོ་བོ་ཐ་དད་པས་དེ་དག་བརྟེན་ནས་འབྱུང་བ་མིན་པར་འགྱུར་ཏེ། ཕན་ཚུན་
ལྟོས་པའི་ཕྱིར། གཉིས་ཀ་མ་ཡིན་ནོ་ཞེ་ན། ལས་དང་ལས་ཀྱི་ཞིག་པ་དངོས་པོ་བ་ཆོས་
ཅན། ཁྱོད་ངོ་བོ་གཅིག་དང་ཐ་དད་གང་རུང་ཡིན་པར་ཐལ། ཁྱོད་ཀྱི་ངོ་བོ་གྲུབ་པའི་ཕྱིར།
འཁོར་གསུམ་ཨེ་དྲན། དེ་ལ་སོགས་པའི་ཉེས་པ་མཐའ་ཡས་སོ། །ཞེས་བྲིས་ནས། འདི་
རྣམས་ལ་གཞན་ཡང་གནོད་བྱེད་ཆར་ལྟར་དུ་འབབ་པ་ཞེས་པའི་ས་བཅད་བྱས་པ་ནི། ཁྱོད་ །
རང་ལ་གནོད་བྱེད་ཆར་ལྟར་དུ་འབབ་པར་སྣང་སྟེ། ཁྱོད་རང་རྣ་བ་གཏོད་ལ་ཉོན་ཅིག་
ཐལ་འགྱུར་དང་པོའི་རྟགས་དང་པོ་ཁྱེད་ལ་ཡང་གྲུབ་སྟེ། ལས་འབྲས་ཀྱི་ངོ་བོ་ཡོད་པ་གང་
ཞིག ལས་འབྲས་གཉིས་གཞན་ཡིན་པའི་ཕྱིར། དེ་གཉིས་ཐ་དད་ཡིན་པའི་ཕྱིར། རྟགས་
གཉིས་པ་མ་གྲུབ་ན། གོང་དུ་ལུང་རིགས་དང་ཁྱོད་རང་གི་ཁས་བླངས་དང་འགལ་བའི་



རྗེ་བཙུན་པའི་གོ་ལན།
208
གནོད་བྱེད་ཆར་ལྟ་བུ་ཕབ་ཡོད་པ་དྲན་པར་གྱིས་ཤིག རྟགས་གཉིས་པ་ཁས་བླངས་ཞེས་
པ་ཡང་བསྙོན་ཧམ་འབའ་ཞིག་སྟེ། ལས་ཞིག་པ་དང་དེའི་དངོས་ཀྱི་འབྲས་བུ་སྐྱེས་པ་དུས་
མཉམ་པར་འདོད་པ་རྒྱུ་འབྲས་དུས་མཉམ་དུ་མི་འདོད་པ་མཐའ་དག་གི་ལུགས་ཡིན་པས།
དེ་གཉིས་ཀྱི་བར་དུ་ཞིག་པ་དངོས་པོ་བས་ཆོད་པར་གང་དུ་ཡང་ཁས་བླངས་པ་མེད་པས་མངོན་
སུམ་ལ་བསྙོན་ཧམ་འདི་འདྲ་མ་བྱེད། ཕྱོགས་ཕྱི་མ་ཁས་ལེན་རིགས་པར་འགྱུར་ཏེ། རྒྱུ་
འབྲས་སྐྱེས་པ་གང་ཞིག་དེ་གཉིས་ཀྱི་བར་དུ་ཞིག་པ་དངོས་པོ་བས་ཆོད་པའི་ཕྱིར། ཞེས་
བྲིས་པའི་དངོས་པོ་བས་བར་ཆོད་ན། ས་བོན་གྱིས་ས་བོན་ཞིག་པ་སྐྱེད་ཅིང་དེས་མྱུ་གུ་བསྐྱེད་
དགོས་ལ། དེ་མི་འཐད་དེ། ས་བོན་གྱིས་ས་བོན་ཞིག་པ་དང་མྱུ་གུ་གཉིས་དུས་མཉམ་དུ་
བསྐྱེད་པའི་ཕྱིར། འདོད་ན། ཕྲད་མ་ཕྲད་དཔྱོད་པའི་ཚེ་ཕྱོགས་གཉིས་ཀ་གཞུང་ལས་
དངོས་སུ་བཀག་པ་དང་འགལ་ལོ། །ཞེས་པའི་ཕྲད་མ་ཕྲད་གཉིས་ཀ་དོན་དམ་དཔྱོད་བྱེད་
ཀྱི་རིགས་པས་དཔྱོད་པའི་ཚེ་ཕྱོགས་གཉིས་ཀ་གཞུང་ལས་དངོས་སུ་བཀག་པ་དང་འགལ་
ཞེས་པའི་དོན་ཡིན་མིན་འགལ་བ་མི་འཐད་དེ། དོན་དམ་དཔྱོད་བྱེད་ཀྱི་རིགས་པས་དཔྱད་
པའི་ཚེ་རྒྱུས་འབྲས་བུ་མི་བསྐྱེད་པར། རྒྱུ་འབྲས་མ་ཕྲད་པར་རྒྱུས་འབྲས་བུ་མི་བསྐྱེད་པས་
མ་ཁྱབ་པའི་ཕྱིར་ཏེ། རྒྱུ་འགགས་པ་དང་དེའི་འབྲས་བུ་སྐྱེས་པ་དུས་མཉམ་པའི་ཕྱིར། ཕྲད་
མ་ཕྲད་དཔྱད་པའི་དོན་རྒྱུས་འབྲས་བུ་ཕྲད་ནས་བསྐྱེད་དམ་མ་ཕྲད་པར་བསྐྱེད་ཅེས་དྲིས་
པ་ལ་བྱས་ནས། དེའི་ཚེ་རྒྱུས་འབྲས་བུ་མི་བསྐྱེད་པར་འདོད་ན། རྒྱུས་འབྲས་བུ་མི་བསྐྱེད་
པར་འདོད་དགོས་ཏེ། དེ་ལྟར་དྲིས་མ་དྲིས་ལ་འབྲས་བུ་བསྐྱེད་མི་བསྐྱེད་ཀྱི་ཁྱད་པར་ཅུང་
ཟད་ཀྱང་མེད་པའི་ཕྱིར། གསུམ་པ་ནི་ཟེར་རྒྱུས་ཕོངས་པར་སྣང་སྟེ། ཀུན་གཞིའི་རྣམ་
ཤེས་དང་ཞིག་པ་གཉིས་རང་འབྲས་རྣམ་སྨིན་གྱིས་རྟེན་བྱེད་མི་བྱེད་མཚུངས་པར་ཁས་ལེན་
དགོས་སོ་ཞེས་ལུང་རིགས་གང་ཡང་མེད་པར་ཁྱོད་རང་གིས་ཨུ་ཚུགས་ཀྱིས་ཕུལ་བ་ཡིན་



རྗེ་བཙུན་པའི་གོ་ལན།
209
ཁབ་
པའི་ཕྱིར། བཞི་པ་ལ་ཐལ་འགྱུར་བས། ཚད་མ་ལ་བཞིར་གྲངས་ངེས་པར་འདོད་པ་ཤིན་
ཏུ་སྨད་པའི་གནས་ཡིན་པར་ཐལ། རིགས་པ་ཅན་པས་དེ་ལྟར་འདོད་པའི་ཕྱིར། འཁོར་
གསུམ། རྟགས་གྲུབ་སྟེ། རིག་ཐིགས་ཀྱི་ཕྱོགས་སྔ་མདོར་བསྡུས་ལས། རིགས་པ་ཅན་
པ་རྣམས་ནི་མངོན་སུམ་དང་རྗེས་སུ་དཔག་པ་དང་དཔེ་དང་སྒྲ་ལས་བྱུང་བ་དང་ཚད་མ་བཞི་
ཁོ་ནའོ། །ཞེས་གསུངས་པའི་ཕྱིར། ལྔ་པ་ལ་སྔོན་པོ་ལྟ་བུ་སྐད་ཅིག་བཅུ་རྒྱུན་ལྡན་དུ་འབྱུང་།
བའི་ཚེ་སྐད་ཅིག་ཕྱི་མ་རྣམས་སུ་སྐད་ཅིག་སྔ་མ་རྣམས་ཀྱི་ཞིག་པ་ཐམས་ཅད་ཡོད་པས།
ཞིག་པ་ནམ་མཁའ་གང་བ་འཕེན་པ་ནི་ཁྱོད་རང་ལྟར་ན་རྡུལ་ཕྲན་ལྟ་བུ་སྐད་ཅིག་མ་བཅུ་
རྒྱུན་ལྡན་དུ་འབྱུང་བའི་ཚེ། སྐད་ཅིག་མ་བཅུ་པ་ལ་སྐད་ཅིག་མ་སྔ་མ་རྣམས་ཀྱིས་འདུས་
བྱས་ཀྱི་མཚན་ཉིད་རྣམས་ཡོད་པར་འགྱུར་ལ། དེ་རྣམས་ལ་ཡང་རང་རང་གི་སྐྱེ་འཇིག་
སོགས་དེའི་ཚེ་ཡོད་པས་རྡུལ་ཕྲན་གཅིག་ཉིད་ཀྱི་སྐྱེ་འཇིག་སོགས་ཀྱིས་ནམ་མཁའ་གང་བར་་
ཐལ་བའི་སྐྱོན་ཁྱོད་རང་ལ་ཡོད་པས་ཁྱོད་རང་གིས་ཁྱོད་རང་ལ་ཁས་བླངས་དངོས་འགལ་
དང༌། མངོན་སུམ་གྱི་གནོད་པ་ཆར་བཞིན་དུ་ཕབ་འདུག་པ་ལེགས་པར་སོམས་ཤིག དྲུག་ ་
པ་ནི། ཁྱོད་རྒྱུ་འབྲས་དངོས་པོར་མི་འདོད་ཅིང་འདུས་མ་བྱས་ཀྱི་རྐྱེན་གྱིས་བསྐྱེད་པར་ །
འདོད་པ་ནང་པའི་གྲུབ་མཐའ་སྨྲ་བ་བཞི་གང་གི་ཡང་ལུགས་མིན་ཞིང་ཁྱོད་རང་ཧྭ་ཤང་གི་ །
ལྟ་བ་འཛིན་པ་ལ་རྒྱུ་དགེ་བ་བྱས་པ་ལས་འབྲས་བུ་བདེ་བ་མི་འབྱུང་། མི་དགེ་བ་སྤྱད་པ་ ་
ལས་དེའི་འབྲས་བུ་སྡུག་བསྔལ་འབྱུང་བར་ཁས་ལེན་པར་འདུག་པས་ལྟ་གྲུབ་མཐུན་པའི་ ་
མཁས་རློམ་ཁྱོད་འདྲ་བ་ཤིན་ཏུ་མཚར་རོ། །བདུན་པ་ནི། ཁྱོད་རང་ལས་ཞིག་པ་དངོས་
པོར་མི་འདོད་པ་རྒྱུ་མཚན་དུ་བྱས་ནས། ཁ་ནས་གང་ཐོན་ཐོན་ལབ་འདུག་པས་ལུང་རིགས་
ཀྱི་སྒོ་ནས་ལན་འདེབས་མི་དགོས་པར་འདུག །བརྒྱད་པ་ནི། ངོ་བོ་ཐ་དད་ཡིན་ན། ཕན་ ?
ཚུན་ལྟོས་མེད་ཡིན་པས་ཁྱབ་པ་ཀླུ་སྒྲུབ་ཡབ་སྲས་རྣམས་ཀྱིས་རྒྱུ་འབྲས་ངོ་བོ་ཐ་དད་དུ་



རྗེ་བཙུན་པའི་གོ་ལན།
210
གསུངས་པའི་ལོག་ཕྱོགས་ཀྱི་འགལ་ཁྱབ་ཁྱོད་ཀྱིས་ཁས་བླངས་འདུག་པས། ཀླུ་སྒྲུབ་ཀྱི་
གཞུང་ལུགས་ལས་ཆོས་ཐམས་ཅད་ལྟོས་ནས་གྲུབ་པར་གསུངས་པ་རྣམས་ལ་མིག་ཕྱེས་
ལ་ལྟོས་ཤིག ཁྱོད་ཀྱིས་འགལ་འདུའི་རིགས་པ་ཐོག་ལྟར་འབེབས་པ་ཞེས་པའི་ས་བཅད་
བྱས་ནས། དེ་ལ་ཊིཀ་ཆེན་ལས་ཐ་སྙད་བཏགས་པ་ཙམ་གྱིས་མ་ཚིམས་པར་མྱུ་གུ་སྐྱེ་ཞེས་
པ་ལྟ་བུ་དེ་ལྟར་བཏགས་པའི་བཏགས་དོན་བདག་གམ་གཞན་ལས་སྐྱེ་ཞེས་ཚོལ་བ་ན་དེ་ཁོ་
ན་ཉིད་ལ་དཔྱོད་པར་འཇོག་གོ་ཞེས་གསུངས་པ་དང་ལས་དང་འབྲས་བུའི་བར་དུ་ཆོས་གཞན་
གྱིས་ཆོད་དམ་མ་ཆོད་ཅེས་དཔྱོད་པ་ཡང་དེ་ཁོ་ན་ཉིད་ལ་དཔྱོད་པར་འཇོག་དགོས་ལ། དེའི་
ཚེ་ཆོས་གཞན་ཞིག་པ་དངོས་པོ་བས་ཆོད་པར་ཁས་བླངས་པས་བཏགས་དོན་བཙལ་བའི་
ཚེ་མི་རྙེད་ཅེས་པའི་གྲུབ་མཐའི་གཙོ་བོ་དང་འགལ། ཞེས་བྲིས་པ་ཡང་། དེ་ཁོ་ན་ཉིད་
ལ་དཔྱོད་པའི་རིགས་པ་གང་ཡིན་མི་ཤེས་ཤིང་། རྒྱུ་འབྲས་ཀྱིས་བར་དུ་ཆོད་མ་ཆོད་མ་
ཤེས་པའི་ཧམ་གཏམ་ཡིན་ཏེ། ཊཱིཀ་ཆེན་ལས་ཐ་སྙད་བཏགས་པ་ཙམ་གྱིས་མ་ཚིམས་པར་
འདུས་བྱས་ཀྱི་སྐྱེ་བ་ལྟ་བུ་རྒྱུ་ལ་དཔྱོད་པ་ན་མཐའ་བཞི་སྐྱེ་འགོག་གི་རིགས་པ་དང༌། ཆོས་
རྣམས་ཀྱི་ངོ་བོ་ལ་དཔྱོད་པ་ན་གཅིག་དུ་བྲལ་གྱི་རིགས་པ། འབྲས་བུ་ལ་དཔྱོད་པ་ཡོད་མེད་ ་
སྐྱེ་འགོག །ངོ་བོ་རྒྱུ་འབྲས་མཐའ་དག་ལ་དཔྱོད་པ་རྟེན་འབྲེལ་གྱི་རིགས་པ་རྣམས་ཀྱིས་
དཔྱོད་པ་ནི་དེ་ཁོ་ན་ཉིད་ལ་དཔྱོད་པར་འཕགས་ཡུལ་གྱི་དབུ་མ་པ་ཆེན་པོ་རྣམས་དང་ཐམས་
ཅད་མཁྱེན་པ་ཙོང་ཁ་པ་སོགས་གངས་རིའི་ཁྲོད་ཀྱི་ཀླུ་སྒྲུབ་ཀྱི་ལུགས་ཕྱིན་ཅི་མ་ལོག་པར་
མཁྱེན་པའི་དབུ་མ་པ་ཆེན་པོ་རྣམས་ཀྱི་ལུགས་ཡིན། རྒྱུ་འབྲས་ཕྲད་ནས་བསྐྱེད་དམ་མ་
ཕྲད་པར་བསྐྱེད་ཅེས་པ་དང་། འདུས་བྱས་རྒྱུ་ལས་སྐྱེའམ་རྒྱུ་མེད་ལས་སྐྱེ་ཞེས་དཔྱོད་པ་ ་
ལྟ་བུ་དེ་ཁོ་ན་ཉིད་ལ་དཔྱོད་པ་ག་ལ་ཡིན། ཐ་སྙད་བཏགས་པ་ཙམ་གྱིས་མ་ཚིམས་པར་
ཞེས་གསུངས་པའི་དོན་ཡང་ཁྱོད་ཀྱིས་ག་ལ་གོ དེ་མ་གོ་འདུག་ཅིང་། རྒྱུ་འབྲས་ཀྱི་བར་ །



རྗེ་བཙུན་པའི་གོ་ལན།
211
དུ་ཞིག་པ་དངོས་པོ་བས་ཆོད་པར་ངེད་ཀྱིས་ཁས་མ་བླངས་པར་གོང་དུ་བསྒྲུབས་ཟིན་པའི་
ཕྱིར། ཡང་ཁྱོད་ཀྱིས། དཀའ་དཔྱད་ཀྱི་ང་རོ་འབྲུག་ལྟར་ཆེམས་པའི་ཞེས་པའི་ས་བཅད་
བྱས་ནས། འཕགས་པ་ཡབ་སྲས་ཀྱིས་སྐྱེ་འགག་རང་བཞིན་གྱིས་མེད་པའི་སྒོ་ནས་རྟག་
ཆད་སྤོང་ཚུལ་ཁོ་ན་གསུངས་ཀྱི་གཞན་མ་གསུངས་བཞིན་དུ་ཞིག་པ་དངོས་པོར་བསྒྲུབ་ཚུལ་
འདི་ལ་རྗེ་རིན་པོ་ཆེ་ལ་སྐུར་ཞུས་མང་དུ་བྱས་ཤིང་། རང་ལ་ཕྱོགས་ལྷུང་མེད་ཚུལ་དང༌། །
གཞན་ལ་སྙིང་རྗེ་སྐྱེས་ནས་མ་བཟོད་པར་བྱས་པ་ཡིན། ཞེས་བྲིས་པ་འདི་ནི་ཕྲག་དོག་ཕྱོགས་
ལྷུང་གི་དབང་གིས་སྐྱེས་བུ་དམ་པ་ལ་སྐུར་བ་འདེབས་ཤིང་ཕྱོགས་ལྷུང་གི་ངན་སྨྲས་སྣ་ཚོགས་ །
པ་བྱེད་བཞིན་དུ། ང་ལ་ཕྱོགས་ལྷུང་མེད་སྙིང་རྗེའི་དབང་གིས་ཡིན་ཟེར་བ་ནི། འདུལ་
བ་ལུང་ལས། །ནེ་ཙོས་སྲིན་བུ་འབའ་ཞིག་བཟའ་བཞིན་དུ། །ཆུ་མཐུང་བའི་ཚེ་སྲོག་ཆགས་ ་
ཁར་སོང་དོགས་ནས་ཁ་ལ་རས་དཀྲིས་པ་དང༌། བུད་མེད་ཁྱོ་མིན་གྱི་སྐྱེས་པ་གཞན་དང་
མི་ཚངས་པར་སྤྱོད་བཞིན་དུ་ཁྱོ་ལ་ང་སྐྱེས་པ་གཞན་དང་རེག་པ་སྤངས་སོ་ཞེས་སྨྲ་བ་སོགས་་
ལ། བྲམ་ཟེ་བདེན་པར་སྨྲ་བ་ཁྲེལ་བ་སྐྱེས་ནས། མུ་ཏིག་སྐྱུགས་པ་བཞིན་དུ་དམ་པ་གཟུར་
གནས་རྣམས་ཀྱིས་གཟིགས་ན་ཐུགས་ཀྱིས་ཁྲེལ་ཞིང་ཁྱེད་མ་རུངས་པ་ལས་ཀྱང་ཆེས་མ་
རུངས་པ་ཉིད་དུ་གསུངས་པའི་དཀའ་དཔྱད་ཀྱི་ང་རོ་འབྲུག་ལྟར་དུ་སྒྲོག་པར་གདོན་མི་ཟའོ། །
གཞན་ཡང་། འཕགས་པ་ཡབ་སྲས་ཀྱིས་ལས་ཀྱིས་སྐྱེ་བ་དང༌། འགག་པ་རང་བཞིན་
གྱིས་མེད་པའི་སྒོ་ནས་རྟག་ཆད་སྤོང་ཚུལ་ཁོ་ན་གསུངས་ཀྱི་གཞན་མ་གསུངས་ཞེས་པ་འདི་
ནི། འཕགས་པ་ཡབ་སྲས་ལ་སྐུར་ཞུས་དང་ཞབས་འདྲེན་འདི་ལས་ཆེ་བ་མེད་དེ། འཕགས་
པ་ཡབ་སྲས་ཀྱིས་ཐེག་པ་ཆེན་པོའི་རྒྱ་ཆེ་བའི་ལམ་གྱི་རིམ་པ་མ་གསུངས་པ་དང་། རྒྱུ་དང་ ན་
འབྲས་བུའི་ས་ལམ་གྱི་རྣམ་གཞག་མཐའ་དག་མ་གསུངས་པར་ཁས་ལེན་པའི་ཕྱིར། འཕགས་
པ་ཡབ་སྲས་ཀྱིས་རྟག་ཆད་སྤོང་ཚུལ་ཁོ་ན་གསུངས་ཀྱི་གཞན་མ་གསུངས་པའི་ཕྱིར། འཁོར་



212-
རྗེ་བཙུན་པའི་གོ་ལན།
གསུམ། ཡང་ཁྱོད་ཀྱིས། དབུ་མ་ཐལ་འགྱུར་བ་ཀུན་གཞི་ཁས་མི་ལེན་པའི་རྒྱུ་མཚན་
ཅི་ཡིན་ཞེས་དྲིས་པས། དྲང་དོན་དུ་གསུངས་པའི་ཕྱིར། ཞེས་ཟེར་རོ། །འོ་ན་ཕུང་ཁམས་
སྐྱེ་མཆེད་ཐམས་ཅད་ཁས་མི་ལེན་པར་འགྱུར་ཏེ། ཞེས་བྲིས་འདུག་པ། འདི་ཡང་། ཊཱིཀ་
ཆེན་གྱི་དོན་མ་གོ་བར་དགག་པ་བྱས་པར་སྣང་སྟེ། ཊཱིཀ་ཆེན་ལས། རྣམ་ཤེས་ཚོགས་
དྲུག་ལས་ངོ་བོ་ཐ་དད་པའི་ཀུན་གཞིའི་རྣམ་ཤེས་ཁས་མི་ལེན་པར་གསུངས་ཀྱི། དེའི་རྒྱུ་
མཚན་དུ་དེ་དྲང་དོན་དུ་གསུངས་པ་མེད་པའི་ཕྱིར། རྟགས་ཁས། ཡང་ཁྱོད་ཀྱིས་དེ་འདྲའི་
ཀུན་གཞི་ཁས་ལེན་ན་ཀུན་གཞིའི་བག་ཆགས་སྨིན་པ་ལས་གཟུགས་སྒྲ་སོགས་སུ་སྣང་བ་
ཙམ་དུ་ཟད་ཀྱི་ཕྱི་རོལ་གྱི་དོན་མེད་པར་ཁས་ལེན་དགོས་ན། བྱང་ཆུབ་སེམས་འགྲེལ་ལས།
ཤེས་པས་ཤེས་བྱ་རྟོགས་པ་དེ། །ཤེས་བྱ་མེད་པས་ཤེས་པ་མེད། །དེ་ལྟར་ན་ནི་རིག་བྱ་
དང༌། །རིག་བྱེད་མེད་ཅེས་ཅིས་མི་འདོད། །ཅེས་ཕྱིའི་ཤེས་བྱ་དང་ནང་གི་ཤེས་པ་གཉིས་
ཡོད་མེད་མཚུངས་པར་གསུངས་ལ། གཞུང་འདིར་ཡང་དོན་ཤེས་གཉིས་དོན་དམ་དུ་མེད་་
མཉམ་དང་། ཐ་སྙད་དུ་ཡོད་མཉམ་དུ་གསུངས་པ་དང་འགལ་ལོ་ཞེས་སྨྲའོ་ཞེས་ཊཱིཀ་ཆེན་
གྱི་ལུགས་བཀོད་ནས། འོ་ན་སེམས་ཁས་མི་ལེན་པར་ཐལ། སེམས་ཁས་ལེན་ན། སེམས་
ཉིད་ཀྱིས་ནི་སེམས་ཅན་འཇིག་རྟེན་དང༌། །སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། །
ཅེས་གསུངས་པའི་ཚུལ་གྱིས་སེམས་ལ་བསགས་པའི་ལས་ཀྱི་བག་ཆགས་སྨིན་པ་ལས་
གཟུགས་སྒྲ་སོགས་སུ་སྣང་ཙམ་དུ་ཟད་ཀྱིས་ཞེས་སོགས་རྣམ་པ་གཅིག་ཏུ་མཚུངས་པའི་
ཕྱིར་རོ། །ཞེས་བྲིས་པ་ནི། དབུ་སེམས་ཀྱི་ཤིང་རྟ་ཆེན་པོ་རྣམས་ཀྱིས་རྣམ་ཤེས་ཚོགས་
བརྒྱད་ཀྱི་ཡ་གྱལ་དུ་གྱུར་པའི་ཀུན་གཞི་ཞལ་གྱིས་བཞེད་མི་བཞེད་ཀྱི་གནད་མ་རྟོགས་ཤིང་།
སེམས་རྣལ་དུ་མི་གནས་པའི་རྩོད་པར་སྣང་སྟེ། ཊཱིཀ་ཆེན་གྱི་དོན་ནི་ཚོགས་དྲུག་ལས་ངོ་
བོ་ཐ་དད་པ་ཕྱིར་ཞིང་དངོས་པོ་ཐམས་ཅད་ཀྱིས་བག་ཆགས་འཇོག་པའི་གཞིར་གྱུར་པ་ལང་



213
རྗེ་བཙུན་པའི་གོ་ཡིན། །
གཤེགས་དང༌། དགོངས་འགྲེལ་སོགས་ནས་གསུངས་པའི་སེམས་ཙམ་པ་བཞེད་པའི་རྣམ་
ཤེས་དེ་འདྲ་ཁས་ལེན་ན་དེའི་བག་ཆགས་སྨིན་པ་ལས། གཟུགས་སྒྲ་སོགས་སུ་སྣང་བ་ཙམ་
དུ་ཟད་ཀྱི་ཤེས་པ་ལས་ངོ་བོ་གཞན་པའི་ཕྱི་རོལ་གྱི་དོན་མེད་པར་ཁས་ལེན་དགོས། དེ་ལྟར་
ན་གོང་དུ་དྲངས་པའི་བྱང་ཆུབ་སེམས་འགྲེལ་དང་། བསྟན་བཅོས་འདི་གཉིས་ཀར་དོན་
ཤེས་གཉིས་དོན་དམ་དུ་མེད་མཉམ་དང་ཐ་སྙད་དུ་ཡོད་མཉམ་དུ་གསུངས་པ་ལྟར་ཁས་ལེན་
དགོས་ཞེས་གསུངས་པ་ལ་ཁྱོད་ཀྱིས་སེམས་ཉིད་ཀྱིས་ནི་ཞེས་སོགས་འཇུག་པའི་ལུང་དྲངས་
ནས་སེམས་མེད་པར་ཐལ། སེམས་ཀྱི་བག་ཆགས་སྨིན་པ་ལ་གཟུགས་སྒྲ་སོགས་སུ་སྣང་
བ་ཙམ་ཡིན་པའི་ཕྱིར། ཞེས་འཕངས་འདུག་པ། འོ་ན་ཕྱི་རོལ་དོན་དུ་གྱུར་པའི་གཟུགས་
མེད་པར་ཐལ། སེམས་ཀྱི་བག་ཆགས་སྨིན་པ་ལས་གཟུགས་སྒྲ་སོགས་སུ་སྣང་བ་ཙམ་དུ་
ཟད་པའི་ཕྱིར། འཁོར་གསུམ། འཇུག་པའི་ལུང་གི་དོན་ནི། སྣོད་བཅུད་ཀྱི་འཇིག་རྟེན་
མ་ལུས་པ་རང་གི་རྒྱུར་གྱུར་པའི་ཐུན་མོང་མིན་པའི་ལས་ལས་སྐྱེས་ཤིང་། ལས་ཀྱང་རང་
རང་གི་ཀུན་སློང་བྱེད་པའི་སེམས་ཀྱིས་བསྐྱེད་པར་གསུངས་པའི་ཕྱིར་ཏེ། གཞུང་དེའི་ཐད་
ཀྱི་རང་འགྲེལ་ལས། གང་གི་ཕྱིར་དེ་ལྟར་ན་འགྲོ་བ་མ་ལུས་པ་ལས་ལས་སྐྱེས་ཤིང་ལས་
ཀྱང་སེམས་ལ་བརྟེན་པ་ཡིན་ཏེ། སེམས་དང་བཅས་པ་ཁོ་ནས་ལས་གསོག་པའི་ཕྱིར། སེམས་
མེད་ན་ལས་མེད་དགོས་པའི་ཕྱིར་རོ། །དེའི་ཕྱིར་འགྲོ་བ་རབ་ཏུ་འཇུག་པ་ལ་སེམས་ཉིད་
གཙོ་བོའི་རྒྱུ་ཡིན་གྱི་གཞན་ནི་མིན་པས་སེམས་ཙམ་ཞིག་གཙོ་བོར་བཞག་གི་གཟུགས་ནི་
མིན་ནོ་ཞེས་གསུངས་པའི་ཕྱིར་རོ། །ཁྱོད་རང་ཚོགས་དྲུག་ལས་ངོ་བོ་ཐ་དད་པའི་ཀུན་གཞི་
ཁས་མི་ལེན་ཀྱང་། རྣམ་པར་ཤེས་པ་གསལ་ཙམ་ཀུན་གཞིའི་རྣམ་ཤེས་སུ་འཇོག་ཅིང་།
དེའི་རྒྱུ་མཚན་གྱིས་ཐལ་འགྱུར་བས་ཀྱང་ཀུན་གཞིའི་རྣམ་ཤེས་ཁས་ལེན་པར་འདོད་པ་འདུག་
པ། དེ་ལྟར་ན་ཀུན་གཞིའི་རྣམ་ཤེས་ཁས་མི་ལེན་པའི་རང་སྡེའི་གྲུབ་མཐའ་སྨྲ་བ་གང་ཡང་



214
རྗེ་བཙུན་པའི་གོ་ལན།
མེད་པར་འགྱུར་ཏེ། སེམས་གསལ་རིག་ཁས་མི་ལེན་པའི་རང་སྡེའི་གྲུབ་མཐའ་སྨྲ་བ་སུ་
ཡང་མེད་ལ། དེ་ཀུན་གཞིར་འཇོག་ཅིང་། དེའི་རྒྱུ་མཚན་གྱིས་ཀུན་གཞི་ཁས་ལེན་དགོས་
པའི་ཕྱིར། འཁོར་གསུམ། ཡང་ཁྱོད་ཀྱིས། འདིར་དངོས་ལ་གནོད་བྱེད་མ་གསུངས་པ་
ནི་ལང་གཤེགས་སོགས་ལས་གསུངས་པའི་ཀུན་གཞི་ཙམ་ཞིག་དྲང་དོན་དུ་བསྟན་པའི་སྐབས་
སུ་ཡིན་གྱི་སེམས་ཙམ་པས་འདོད་པའི་ཀུན་གཞི་བདེན་གྲུབ་དྲང་དོན་དུ་སྟོན་པའི་སྐབས་
མིན་པས་དངོས་ལ་གནོད་བྱེད་མེད་པའི་ཕྱིར་རོ། །ཞེས་བྲིས་པ་ནི་ནོར་བ་ཡིན་ཏེ། གཞུང་
འདི་སེམས་ཙམ་པས་ཁས་བླངས་པ་ལྟར་གྱི་ཀུན་གཞི་འགོག་བྱེད་ཀྱི་གཞུང་ཡིན་པའི་ཕྱིར་
དང་། ལང་གཤེགས་སོགས་ནས་གསུངས་པའི་ཀུན་གཞི་དང་། སེམས་ཙམ་པས་འདོད་
པའི་ཀུན་གཞི་ལ་དྲང་དོན་ཡིན་མིན་གྱི་ཁྱད་པར་མེད་པའི་ཕྱིར་ཏེ། སེམས་ཙམ་པས་འདོད་
པ་ལྟར་གྱི་ཀུན་གཞིའི་རྣམ་ཤེས་ཀྱང་དྲང་དོན་ཡིན་པའི་ཕྱིར། དེ་ཀུན་རྫོབ་བདེན་པ་
ཡིན་པའི་ཕྱིར། འཁོར་གསུམ་ཀ་ཁས་བླངས་ཏེ། ཁྱེད་རང་གིས་དཀའ་འགྲེལ་ལས། བདེན་
པ་གཉིས་ཀྱི་དྲང་ངེས་ཕྱེ་བའི་ལུགས་མཆོག་འདི་ལ་དྲང་དོན་དུ་གསུངས་པའི་བརྗོད་བྱའི་
ཀུན་རྫོབ་བདེན་པ་དང༌། ཞེས་བཤད་པའི་ཕྱིར། ཡང་ཁྱེད་ཀྱིས། དབུ་མ་ཐལ་འགྱུར་
བས་ཐ་སྙད་དུ་ཀུན་གཞི་ཁས་ལེན་དགོས་ཏེ། སངས་རྒྱས་བཅོམ་ལྡན་འདས་ཀྱིས་མདོ་
ལས་གསུངས་ཤིང་། དེ་ཡང་དོན་དམ་བདེན་པ་རྟོགས་པའི་ཐབས་སུ་གྱུར་པའི་ཐ་སྙད་བདེན་
པ་ཡིན་པའི་ཕྱིར་སློབ་དཔོན་འདི་ཉིད་ཀྱིས་གསུངས་པའི་ཕྱིར། འགྲེལ་པར། ཆོས་ཐོག་
མར་ཀུན་གཞི་རྣམ་པར་ཤེས་པ་ལ་སོགས་པ་བསྟན་པས་མུ་སྟེགས་ཀྱི་ལུགས་བསལ་ནས་
དེ་དག་གི་དོན་ཆེན་པོ་འདྲེན་པར་འགྱུར་ཞིང་། ཕྱི་ནས་གསུང་རབ་ཀྱི་དོན་ཕྱིན་ཅི་མ་ལོག་
པར་རིགས་པ་རྣམས་རང་ཉིད་དེ་དག་སྤོང་བར་འགྱུར་བས་ཡོན་ཏན་ཁོ་ན་འབྱུང་གི་སྐྱོན་
ནི་མིན་ནོ། །ཞེས་གསུངས་སོ། །འཕགས་པ་ཀླུ་སྒྲུབ་ཀྱི་གསུང་ཡང་ཁས་ལེན་དགོས་



རྗེ་བཙུན་པའི་གོ་ལན།
215
ཏེ། བྱང་ཆུབ་སེམས་འགྲེལ་ལས། །ཇི་ལྟར་ཁབ་ལེན་དང་ཉེ་བས། །ལྕགས་ནི་མྱུར་དུ་
ཡོངས་སུ་འཁོར། །དེ་ལ་སེམས་ནི་ཡོད་མིན་ཏེ། །སེམས་དང་ལྡན་ཞིང་སྣང་བར་འགྱུར།
དེ་བཞིན་ཀུན་གཞིའི་རྣམ་ཤེས་ནི། །བདེན་མིན་བདེན་པ་བཞིན་དུ་ནི། །གང་ཚེ་འགྲོ་འོང་
གཡོ་བར་འགྱུར། །དེ་ཚེ་སྲིད་པ་འཛིན་པར་བྱེད། །ཇི་ལྟར་རྒྱ་མཚོ་ལ་ནི་ཤིང་། །སེམས་
ནི་མེད་ཀྱང་གཡོ་བར་འགྱུར། །དེ་བཞིན་ཀུན་གཞིའི་རྣམ་ཤེས་ནི། །ལུས་ལ་བརྟེན་ནས་
གཡོ་བའི་ཕྱིར། །ཞེས་གསུངས་སོ། །ཞེས་བྲིས་པ་ནི་མི་འཐད་དེ། ཁྱོད་ཀྱིས་ཐལ་འགྱུར་
བས་ཀུན་གཞི་ཁས་ལེན་པའི་སྒྲུབ་བྱེད་དུ་དྲངས་པའི་རང་འགྲེལ་གྱི་ལུང་དེ་ནི་དེ་ལ་གནོད་
བྱེད་ཡིན་པའི་ཕྱིར་དང་། བྱང་ཆུབ་སེམས་འགྲེལ་གྱི། དེ་བཞིན་ཀུན་གཞིའི་རྣམ་ཤེས་
ནི། །ཞེས་པའི་ཀུན་གཞིའི་རྣམ་ཤེས་ནི་ཡིད་ཀྱི་རྣམ་ཤེས་ལ་ཀུན་གཞིའི་མིང་གིས་བཏགས་
པ་ཡིན་གྱི་ཚོགས་དྲུག་ལས་ངོ་བོ་ཐ་དད་པའི་ཀུན་གཞིའི་རྣམ་ཤེས་མིན་པའི་ཕྱིར་དང༌། ལང་
གཤེགས་ཀྱི་མདོ་ལས་ཀུན་གཞིའི་རྣམ་ཤེས་གསུངས་པ་འདི་ཉིད་རྩ་འགྲེལ་དུ་དགོངས་པ་
ཅན་དུ་གསུངས་ཤིང་། སྟོང་ཉིད་དགོངས་གཞིར་གསུངས་པས་སྒྲ་ཇི་བཞིན་པ་མིན་པར་
གསུངས་པའི་ཕྱིར། དང་པོ་གྲུབ་སྟེ། མདོ་ལས་ཀུན་གཞིའི་རྣམ་པར་ཤེས་པ་གསུངས་
པས་ཐོག་མར་མུ་སྟེགས་ཀྱི་ལུགས་བསལ་ནས་དོན་ཆེན་པོ་འདྲེན་པར་འགྱུར་བ་དང་། ཕྱི་
ནས་གསུང་རབ་ལ་དོན་རིགས་པ་རྣམས་ཀྱིས་ཀུན་གཞིའི་རྣམ་ཤེས་ཡོད་པར་འཛིན་པ་སྤོང་
བར་གསུངས་པའི་ཕྱིར། དེས་ན་གཞུང་འདིས་ཀུན་གཞི་ཡོད་པར་སྟོན་པའི་མདོ་དགོངས་
པ་ཅན་དང་། གང་ཟག་རྫས་ཡོད་དུ་སྟོན་པའི་མདོ་དང་ཕུང་པོ་བདེན་གྲུབ་སྟོན་པའི་མདོ།
དགོངས་པ་ཅན་དུ་བསྟན་པས། ཀུན་གཞི་མེད་པ་དང༌། གང་ཟག་དང་ཕུང་པོ་ལ་དགག་
བྱའི་ཁྱད་པར་སྦྱར་ནས་མེད་པར་སྟོན་དགོས་ཚུལ་གྱི་ཁྱད་པར་ཕྱེ་བ་ཡིན་ཏེ། ཀུན་གཞི་
ཡོད་ཅིང་གང་ཟག་ཉིད་ཡོད་ལ། །ཕུང་པོ་འདི་དག་འབའ་ཞིག་ཉིད་ཡོད་ཅེས། །ཞེས་གང་



216
རྗེ་བཙུན་པའི་གོ་ལན།
ཟག་དང་ཕུང་པོ་ལ་ཉིད་ཀྱི་སྒྲ་སྨོས་པ་ལ་དགོས་པ་ཡོད་པའི་ཕྱིར། ཡང་ཁྱོད་ཀྱིས། དྲུང་
ཙོང་བ་ན་རེ། ཤར་རིའི་སྡེ་པ་ནི་དགེ་འདུན་ཕལ་ཆེན་པ་ལས་གྱེས་པ་ཡིན་པའི་ཕྱིར། རྟོག་
གེ་འབར་བ་ལས་བཤད་པས་ནི། ཉན་ཐོས་ཀྱི་སྡེ་སྣོད་དུ་ཆོས་རང་བཞིན་གྱིས་མེད་པ་ཤིན་
ཏུ་གསལ་བར་སྟོན་པ་ཞིག་ཡོད་དགོས་པར་སྣང་ངོ༌། །ཞེས་ཟེར་བ་ནི་འགྲེལ་བ་འདིར་
དེ་མེད་པར་དངོས་སུ་གསུངས་ཤིང་། རང་ཉིད་ཀྱང་སྐབས་དེས་དེ་བཞིན་དུ་ཁས་བླངས་
པ་དང་དངོས་སུ་འགལ་ལོ། །ཞེས་བྲིས་པ་ནི་ཁྱེད་རང་སེམས་རྣལ་དུ་མི་གནས་པར་སྟོན་
པའི་ཚིག་ཏུ་སྣང་སྟེ། རང་འགྲེལ་ལས། ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་མེད་
པ་མདོར་མཚོན་པ་ཙམ་དུ་ཟད་དོ། །ཞེས་ཉན་ཐོས་ཀྱི་སྡེ་སྣོད་ལས་ཆོས་ཀྱི་བདག་མེད་
བསྟན་པར་གསུངས་པས། ཆོས་རང་བཞིན་མེད་པར་བསྟན་པར་གྲུབ་པའི་ཕྱིར་དང་། འདུ་
བྱེད་ཐམས་ཅད་བསླུ་བའི་ཆོས། །དེས་ན་དེ་དག་རྫུན་པ་ཡིན། །ཞེས་པའི་ཐད་ཀྱི་ཚིག་
གསལ་དང་ཤེས་རབ་སྒྲོན་མེ་གཉིས་ཀ་ལས་ཉན་ཐོས་ཀྱི་ཐེག་པ་ལས་ཀྱང་འདི་ལྟ་སྟེ། འདུས་
བྱས་གང་ཡིན་པ་དེ་རྫུན་པ་བསླུ་བའི་ཆོས་སོ། །དགེ་སློང་དག འདི་ལྟ་སྟེ། མི་བསླུ་བའི་
ཆོས་མྱ་ངན་ལས་འདས་པ་ནི་བདེན་པའི་མཆོག་གོ །ཞེས་པའི་མདོ་དྲངས་ཤིང་། ཚིག་
གསལ་དུ་དེའི་མཇུག་ཏུ། དེའི་ཕྱིར་བརྟེན་པའི་རིགས་པ་དང་། ལུང་འདི་ལས་དངོས་པོ་
རྣམས་རང་བཞིན་མེད་པར་གྲུབ་པ་སྟེ། ཞེས་ཐེག་ཆེན་གྱི་མདོ་ལས་དངོས་པོ་རང་བཞིན་
མེད་པར་བསྟན་པར་གསུང་ཞིང་། ཊཱིཀ་ཆེན་ལས། དེ་ནི་རིང་དུ་སོང་བར་བློ་ཡང་ལྷག་
པར་འགྱུར། །ཞེས་པའི་སྐབས་སུ་ཐེག་ཆེན་གྱི་མདོ་སྡེ་ལས་ཆོས་ཐམས་ཅད་རང་བཞིན་
མེད་པར་ལན་མང་དུ་གསུངས་པའི་ཕྱིར། མངོན་སུམ་དུ་འདི་འདྲ་བའི་བསྙོན་ཧམ་མཛད་
ན་ཀུན་གྱི་ཁྲེལ་བའི་གནས་སུ་འདུག་གོ །ཡང་ཁྱོད་ཀྱིས། བཅོམ་ལྡན་རིག་རལ་གྱིས་རྨི་
ལམ་ན་དབང་ཤེས་ཡོད་པ་སློབ་དཔོན་འདིའི་ལུགས་སུ་བྱས་ནས་དགག་པ་བརྗོད་པ་བློ་གྲོས་



217
རྗེ་བཙུན་པའི་གོ་ལན།
རྩིང་བ་བདེན་ཏེ། རྨི་ལམ་གྱི་དབང་ཤེས་ཀྱི་ཆོས་གསུམ་ནི་ལོག་པའི་ཀུན་རྫོབ་ཡིན་པས་
དེ་འཇིག་རྟེན་གྱི་ཐ་སྙད་དུ་མེད་པའི་ཕྱིར་རོ། །དེ་ལས་ཀྱང་ཁྱོད་བློ་གྲོས་རྩིང་སྟེ། སློབ་
དཔོན་འདིས། དེ་བློ་ལ་ལྟོས་གཉིས་ཆར་བདེན་པ་སྟེ། །དོན་གསལ་མཐོང་བ་གཉིས་ཀའང་
རྫུན་པ་ཡིན། །ཞེས་པ་དེ། དེ་བློ་ལ་བལྟོས་བཅོ་བརྒྱད་བདེན་པ་སྟེ། །དོན་གསལ་མཐོང་
ལ་བཅོ་བརྒྱད་རྫུན་པ་ཡིན། །ཞེས་པ་སྦྱོར་མ་ཤེས་འདུག་པའི་ཕྱིར། ཞེས་བྲིས་འདུག་
པ་ནི་ཤུན་ཏུ་མི་རིགས་ཏེ། ལོག་པའི་ཀུན་རྫོབ་མེད་ན་འཁྲུལ་པ་ཐམས་ཅད་མེད་དགོས།
དེ་མེད་ན་ལས་དང་ཉོན་མོངས་པ་ཐམས་ཅད་མེད་དགོས། དེ་མེད་ན་ལས་འབྲས་མེད་
དགོས་པའི་ཕྱིར། ལས་འབྲས་མེད་པར་འདོད་པའི་ཕྱིར་རྒྱང་འཕེན་གྱི་ལྟ་གྲུབ་བཟུང་ནས་
སྐྱེས་བུ་དམ་པ་རྣམས་ལ་སྐུར་བ་འདེབས་པའི་ཁ་རྩལ་གང་ཆེ་མི་མཛད་འཚལ། གཞན་
ཡང་། དེ་བློ་ལ་བལྟོས་བཅོ་བརྒྱད་བདེན་པ་སྟེ། །དོན་གསལ་མཐོང་ལ་བཅོ་བརྒྱད་བརྫུན་
པ་ཡིན། །ཞེས་སྦྱོར་མ་ཤེས་པའི་ཕྱིར། །ཞེས་ཟེར་བ་ནི། ཁྱེད་རང་ལ་ཁས་བླངས་ནང་
འགལ་ཡོད་དེ། གོང་དུ་ཁམས་བཅོ་བརྒྱད་པོ་ཐ་སྙད་དུ་ཡོད་པར་ཁས་བླངས་པ་དང་། འདིར་
ཐ་སྙད་པའི་ཚད་མའི་ངོར་ཁམས་བཅོ་བརྒྱད་མེད་པར་ཁས་བླངས་པའི་ཕྱིར། གཞན་ཡང་།
དེ་ལྟར་སྦྱོར་མ་ཤེས་ཞེས་སྨྲ་བ་ནི་ཟླ་བའི་ཞབས་ལ་སྐུར་བ་འདེབས་པའི་བསོད་ནམས་མིན་
པའི་ལས་གསོག་པའི་ཚིག་ཡིན་ཏེ། དེ་ལྟར་སྦྱར་དགོས་པ་སྦྱོར་མ་ཤེས་འདུག་ཅེས་གཞུང་
རྩོམ་པ་པོ་ལ་སྐུར་བ་བཏབ་པ་ཡིན་པའི་ཕྱིར། ཡང་། མ་རིག་པའི་གཉིད་མ་སད་པ་ལ་
སྣང་བའི་ཡུལ་ཤེས་ཐམས་ཅད་མ་རིག་པའི་གཉིད་སད་པའི་ཚེ་མེད་པར་སྒྲུབ་པ་སོགས་དབུ་
མའི་ལུགས་ཀྱི་ཡུལ་སྣང་དང་ཡུལ་ཅན་བདེན་མེད་དུ་བསྒྲུབ་པ་ཐམས་ཅད་ཀྱི་སྐབས་སུ་
ཉེ་བར་མཁོའོ། །ཞེས་བྲིས་འདུག་པ། འོ་ན་སངས་རྒྱས་འཕགས་པ་ལ་ཤེས་བྱ་ཐམས་
ཅད་མི་སྣང་བར་ཐལ། དམ་བཅའ་འཐད་པའི་ཕྱིར། འདོད་ན། སངས་རྒྱས་འཕགས་



218
པ་ཐམ
༼
ཟླ་
ཎཱ་བས་བས་
ap%° [5].
རྗེ་བཙུན་པའི་གོ་ལན།
པ་ཐམས་ཅད་མཁྱེན་པ་མིན་པར་ཐལ་ལོ། །ཡང་ཁྱེད་ཀྱིས། རྟོག་གེ་བ་འདིས་འགྲེལ་
པར། གང་ཞིག་ཆོས་ཀྱི་སྐྱེ་མཆེད་དུ་གཏོགས་པའི་གཟུགས་ཡིད་ཀྱི་རྣམ་པར་ཤེས་པས་
བཟུང་བ་ཅིག་རྨི་ལམ་ན་ཡོད་དེ། དེའི་ཕྱིར་རྣམ་པར་ཤེས་པ་ནི་ཡུལ་མེད་པར་འགྱུར་ཡང་།
ཡོད་པ་མིན་ནོ་སྙམ་དུ་སེམས་པ་དེ་ཡང་རིགས་པ་མ་ཡིན་པ་ཉིད་དེ། རྨི་ལམ་ན་རྣམ་པ་
ཐམས་ཅད་དུ་གསུམ་པོ་མི་སྲིད་པའི་ཕྱིར། ཞེས་གསུངས་པའི་དོན་སློབ་དཔོན་ལེགས་ལྡན་
འབྱེད་ཀྱིས་དཔེ་མ་གྲུབ་པའི་ལན་མཛད་པ་ན། རྨི་ལམ་གྱི་གཟུགས་དེས་ལེགས་ལྡན་འབྱེད་
ཀྱིས་རང་གི་མཚན་ཉིད་ཀྱིས་གྲུབ་པར་ཞལ་གྱིས་བཞེས་པར་གསལ་བས། དེ་མེད་པའི་
རྒྱུ་མཚན་དུ་བྱའོ་ཞེས་སྨྲ་བ་ནི། རང་ཉིད་ཀྱིས་རྨི་ལམ་གྱི་གཟུགས་ཐ་སྙད་དུ་ཡོད་པ་ཁས་
བླངས་པ་དང་འགལ་གྱིས་དོགས་ནས། རྒྱ་གར་གྱི་པཎ་ཆེན་ལ་སྐུར་བ་ཧ་ཅང་བཏབ་སྟེ།
རྨི་ལམ་ཀྱི་གླང་པོ་ཆེའི་གཟུགས་ཐ་མལ་བ་དངོས་པོ་ཐམས་ཅད་བདེན་པར་གཟུང་བ་དག་
གིས་ཀྱང་མི་བདེན་པའི་ཐ་སྙད་བྱེད་ན། ལེགས་ལྡན་འབྱེད་དེ་ལས་ཀྱང་ལོག་པར་ཐལ་
བའི་ཕྱིར་རོ། །དེས་ན་ལུང་དེའི་དོན་ནི། སློབ་དཔོན་ལེགས་ལྡན་འབྱེད་ཀྱི་རྨི་ལམ་གྱི་
ཡུལ་ཤེས་གཉིས་པོ་ཐ་སྙད་དུ་ཡོད་མཚུངས་ཡིན་པའི་སྒོ་ནས་རྣམ་རིག་པ་ལ་ལན་མཛད་
པ་ལ། སློབ་དཔོན་འདིས་དེ་ནི་མིན་ཏེ། རྨི་ལམ་གྱི་ཡུལ་དབང་རྣམ་ཤེས་གསུམ་ཆར་ཐ་
སྙད་དུ་མེད་མཚུངས་ཡིན་པའི་ཕྱིར་ཞེས་པ་སྟེ། འདི་ཡང་། དེ་དག་འཇིག་རྟེན་ལས་ཀྱང་
ཡོད་མིན་ཉིད། །ཅེས་པའི་དོན་རྟོགས་པའི་སྒོ་ནས་ཤེས་དགོས་སོ། །ཞེས་བྲིས་འདུག་
པའི་དགག་པ་དེ་ཁས་ལེན་མེད་པའི་དགག་པ་ཡིན་ཏེ། ཊཱིཀ་ཆེན་ལས། སློབ་དཔོན་ལེགས་
ལྡན་འབྱེད་ཀྱིས་རྨི་ལམ་གྱི་གནས་སྐབས་ཀྱི་ཆོས་ཀྱི་སྐྱེ་མཆེད་ཀྱི་གཟུགས་རང་གི་མཚན་
ཉིད་ཀྱིས་མ་གྲུབ་པར་ཞལ་གྱིས་བཞེས་པར་གསུངས་ཀྱི། རྨི་ལམ་གྱི་གླང་པོ་ཆེའི་གཟུགས་
རང་གི་མཚན་ཉིད་ཀྱིས་གྲུབ་པར་ལེགས་ལྡན་གྱིས་ཞལ་གྱིས་བཞེས་པར་མ་གསུངས་པའི་
་



རྗེ་བཙུན་པའི་གོ་ལན།
219་
། ༼51E ས ས སྒོ
ཕྱིར།”ཁྱོད་རང་གི་ལུང་དོན་འཆད་ཚུལ་དེ་མི་འཐད་དེ། ཁྱོད་ལྟར་ན་ཐལ་འགྱུར་བ་དེ་
རིང་རྒྱུད་པར་མ་ཟད་སེམས་ཙམ་པ་སོགས་ནང་པའི་གྲུབ་མཐའ་སྨྲ་བ་ཀུན་གྱི་ལོག་ཤེས་
ཡིན་པར་ཐལ། རང་རྒྱུད་པ་མན་ཆད་ཀྱིས་རང་སྡེ་རྣམས་ཀྱི་རྨི་ལམ་གྱི་ཡུལ་དབང་རྣམ་
ཤེས་གསུམ་ཆར་ཡོད་པར་ཁས་ལེན་ལ། ཐལ་འགྱུར་བས་དེ་མེད་པར་ཁས་ལེན་པའི་ཕྱིར།
གཞན་ཡང་། གཉིད་མེད་པར་ཐལ། རྨི་ལམ་མེད་པའི་ཕྱིར། མ་གྲུབ་ན། རྨི་ལམ་གྱི་
ཤེས་པ་ཡོད་པར་ཐལ། མ་གྲུབ་པའི་ཕྱིར། འདོད་ན། འགལ་ལོ། །རྩ་བར་འདོད་ན། །
གཉིད་སད་པ་མེད་པར་ཐལ། འདོད་པའི་ཕྱིར། འདོད་ན། ཧ་ཅང་ཐལ་ལོ། །གཞན་
ཡང༌། སློབ་དཔོན་འདིས་རྨི་ལམ་གྱི་ཡུལ་དབང་རྣམ་ཤེས་གསུམ་ཆར་ཐ་སྙད་དུ་མེད་
མཚུངས་ཡིན་པའི་ཕྱིར་ཞེས་པ་ཡང་། འཁྲུལ་པ་ཆེན་པོ་བཞིན་དུ་སད་པའི་གནས་སྐབས་
ཀྱི་ཆོས་རྣམས་ཀྱང་རང་བཞིན་གྱིས་མེད་པར་གཞུང་འདིས་བསྟན་པའི་ཕྱིར། གཞུང་རྩ་
བར། རྨི་ལམ་ཇི་ལྟ་དེ་བཞིན་སད་འདིར་ཡང་། དངོས་རྣམས་རྫུན་ཡིན་སེམས་དེ་ཡོད་
མ་ཡིན། །ཞེས་དང་། འདིའི་སྔ་འགྲེལ་དུ། གང་གི་ཕྱིར་རྨི་ལམ་ན་གསུམ་ཆར་ཡང་མི་
བདེན་པའི་ཕྱིར་རབ་ཏུ་གྲུབ་པའི་སྒོ་ནས་མ་གྲུབ་པ་བསྒྲུབ་པའི་ཕྱིར་སད་པའི་ཚེ་ན་ཡང་ཆོས་
ཐམས་ཅད་རང་བཞིན་མེད་པ་ཉིད་དུ་བསྒྲུབ་པའི་ཕྱིར་ཞེས་བཤད་པ་དང༌། ཞེས་གསུངས་
ནས་གོང་གི་གཞུང་རྩ་བ་དྲངས་པ་ཡིན་པའི་ཕྱིར། ཡང་ཁྱོད་ཀྱིས། རབ་རིབ་ཅེས་སོགས་
ཀྱི་སྐབས་སུ། རང་ལུགས་བཤད་པ། གཞན་ལུགས་དགག་པ། གནད་ཀྱི་དོན་བསྟན་པ་
དང་གསུམ་གྱི་ས་བཅད་བྱས་ནས་དང་པོའི་སྐབས་སུ། ལུགས་འདི་ལ་དབང་ཤེས་ཀྱི་ཡུལ་
ཐུན་མོང་བ་མེད་པའི་ཕྱིར་རོ། །དེས་ན་གཞི་གཅིག་ཉིད་དུ་བག་ཆགས་མཐུན་པར་སད་
པས་དངོས་པོ་གཅིག་པ་ལྟ་བུར་སྣང་བ་དང༌། བག་ཆགས་མི་མཐུན་པར་སད་པས་དངོས་
པོ་ཐ་དད་པ་ལྟ་བུར་སྣང་བ་གཉིས་ལས། དང་པོ་ནི། སྐྱེས་བུ་དུ་མས་མར་མེ་གཅིག་མཐོང་



220
རྗེ་བཙུན་པའི་གོ་ལན།
ཞེས་པའི་ཐ་སྙད་བྱེད་པ་ལྟ་བུ། གཞི་གཅིག་གིས་མཐོང་བའི་མར་མེ་དེ་ཉིད་གཞན་གྱིས་
མཐོང་བ་མིན་གྱི། བག་ཆགས་མཐུན་པར་སད་པ་ཙམ་མོ། །ཞེས་བྲིས་ནས། ཡི་དྭགས་
དུད་འགྲོ་ཞེས་སོགས་ཀྱིས་ཐེག་བསྡུས་རྩ་འགྲེལ་གྱི་ལུང་གི་དོན་འཆད་པ་ན། སེམས་ཙམ་
པས་དངོས་པོ་ཐུན་མོང་བ་གཅིག་ལས་ཀྱི་དབང་གིས་སོ་སོར་མཐོང་བ་མིན་གྱི། ཞེས་པའི་
ཤེས་བྱེད་དུ་བྲིས་མ་ཐག་པ་དེ་བཀོད་འདུག ལྷ་མི་ཡི་དྭགས་གསུམ་གྱི་དབང་ཤེས་ལ་ཡུལ་
ཐུན་མོང་བ་ཡོད་པར་ཐལ། དེ་གསུམ་གའི་མིག་ཤེས་ཀྱིས་གཟུགས་མཐོང་བའི་ཕྱིར། གཞན་
ཡང་། སྐྱེས་བུ་རྒྱུད་ཐ་དད་པ་གསུམ་གྱིས་མར་མེ་གཅིག་ལ་དུས་གཅིག་ཏུ་བལྟས་པའི་
ཚེ། མར་མེ་དེ་སྐྱེས་བུ་དེ་གསུམ་ཀའི་མིག་ཤེས་ཀྱི་ཐུན་མོང་བའི་ཡུལ་ཡིན་པར་ཐལ། སྐྱེས་
བུ་དེ་གསུམ་གའི་མིག་ཤེས་ཀྱིས་མར་མེ་མཐོང་བའི་ཕྱིར་ཏེ། མིག་ཤེས་དང་ལྡན་པའི་སྐྱེས་
བུ་གཅིག་གིས་མར་མེ་ལ་བལྟས་པའི་ཚེ་མར་མེ་མཐོང་བའི་ཕྱིར། མར་མེ་མཐོང་མཁན་
གྱི་སྐྱེས་བུ་ཡོད་པའི་ཕྱིར། གཞན་ལུགས་དགག་པའི་སྐབས་སུ། མིག་ཤེས་ལ་སྐྲ་ཤད་
དུ་སྣང་བ་གཟུགས་ཀྱི་སྐྱེ་མཆེད་ཡིན་ན། དེ་ཆོས་ཅན། ཐ་སྙད་དུ་ཡོད་པར་ཐལ། གཟུགས་
ཀྱི་སྐྱེ་མཆེད་ཡིན་ན། དེ་ཆོས་ཅན། ཐ་སྙད་དུ་ཡོད་པར་ཐལ། གཟུགས་ཀྱི་སྐྱེ་མཆེད་
ཡིན་པའི་ཕྱིར། འདོད་ན། རབ་རིབ་ཅན་གྱི་དབང་ཤེས་དེ་ཐ་སྙད་ལ་མ་འཁྲུལ་བར་འགྱུར་
རོ། །ཞེས་བྲིས་འདུག་པ། མིག་ཤེས་ལ་སྐྲ་ཤད་དུ་སྣང་བ་ཐ་སྙད་དུ་ཡོད་པར་ཐལ། དབང་
ཤེས་འཁྲུལ་བ་ཐ་སྙད་དུ་ཡོད་པའི་ཕྱིར། འཁྲུལ་ཤེས་ཐ་སྙད་དུ་ཡོད་པའི་ཕྱིར། རྟགས་
སླ། ཡང༌། མཁར་གཞོང་ལ་སོགས་པའི་གཞི་དེར་དབང་པོ་སྐྱོན་མེད་ཀྱི་མིག་གིས་བལྟས་
པའི་ཚེ་ན་ཡང་སྐྲ་ཤད་སྣང་བར་འགྱུར་ཏེ། གཞི་དེར་སྐྲ་ཤད་གཟུགས་ཀྱི་སྐྱེ་མཆེད་ཡིན་
པའི་ཕྱིར་ཏེ། མ་ཁྱབ་ན། ཁྱོད་ཀྱི་དབང་བློའི་ཡུལ་རྣམས་ཇི་ལྟ་བར། །ཞེས་སོགས་ཀྱི་
ཁྱབ་པ་གང་གིས་སྒྲུབ། གཞི་གཅིག་ལ་ཐོགས་བཅས་ཀྱི་དངོས་པོ་རྫས་ཡོད་པ་གཉིས་དུས་



རྗེ་བཙུན་པའི་གོ་ལན། །
221
མཉམ་དུ་གནས་པར་ཐལ། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་དེ། ཆུ་ཀླུང་ལས་
རྫས་གཞན་པའི་གཟུགས་ཀྱི་སྐྱེ་མཆེད་ཡིན་པའི་ཕྱིར། དེ་ཡང་མི་འཐད་དེ། ལྕགས་གོང་
མེས་བསྲེགས་པའི་དམར་འབར་བ་ལ་རིག་སྔགས་དང་ལྡན་པ་གཅིག་གིས་ལག་པས་རེག་
པའི་ཚེ་རེག་བྱ་གཅིག་པུ་དེས་ལག་པ་མེས་བསྲེག་པར་བྱེད་ནུས་པ་ཡིན་གྱི། བསྲེག་པའི་
རེག་བྱ་དེ་ལས་དོན་གཞན་དུ་འགྱུར་མི་སྲིད་པའི་རེག་བྱ་གཅིག་གསར་དུ་སྐྱེ་བ་ནི་མིན་ཏེ།
གལ་ཏེ་ཡིན་ན་རིག་སྔགས་ཀྱི་སྐྱེས་བུ་གཞན་འཆི་བར་བྱེད་པ་ན། སྐྱེས་བུ་དེ་ཉིད་ཀྱི་སྲོག་ ་
འགགས་པ་མིན་པར་སྲོག་འགག་པའི་སྐྱེས་བུ་གཅིག་གསར་དུ་སྐྱེད་པར་ཐལ་བའི་ཕྱིར་ཏེ། །
རིག་སྔགས་ཀྱི་བྱེད་པའི་རྐྱེན་འདྲ་བའི་ཕྱིར། དོན་ཡང་མི་འཐད་དེ། ཐོག་མར་ཡུལ་གྱི་
ཚད་མ་བཀག་ན། མཁར་གཞོང་གཅིག་ཏུ་རབ་རིབ་ཡོད་མེད་ཀྱི་སྐྱེས་བུ་གཉིས་ཀྱིས་བལྟས་
པའི་ཚེ། དེ་གཉིས་ཀྱི་མིག་ཤེས་ལ་ཚད་མ་ཡིན་མིན་གྱི་ཁྱད་པར་མེད་པར་ཐལ། ཆུ་འབབ་
པའི་ཀླུང་ལ་ཡི་དྭགས་ལ་རྣག་ཁྲག་ཏུ་སྣང་བའི་ཚེ། མིའི་མིག་ཤེས་དང་ཡི་དྭགས་ཀྱི་མིག་
ཤེས་གཉིས་ཚད་མ་ཡིན་མིན་གྱི་ཁྱད་པར་མེད་པའི་ཕྱིར། ཁྱབ་པ་ནི་སློབ་དཔོན་གྱིས་རྩ་
འགྲེལ་གཉིས་ཆར་དུ་དེ་གཉིས་མཚུངས་པར་གསུངས་པས་མི་འདོད་བཞིན་དུ་ཁས་བླང་
བར་བྱའོ། །ཡུལ་གྱི་ངོས་ནས་ཆུ་འབབ་པའི་ཀླུང་ལ་དམྱལ་བ་པ་ལ་མེའི་ཕུང་པོར་སྣང་
བའི་མེ་ཆོས་ཅན། ཆུ་ཀླུང་གི་ཆ་ཤས་མ་ཡིན་པར་ཐལ། མེ་ཡིན་པའི་ཕྱིར། ཡང་དེ་
ཉིད་ལ་ནམ་མཁའ་མཐའ་ཡས་སྐྱེ་མཆེད་ལ་མཉམ་པར་བཞག་པའི་ལྷ་རྣམས་ཀྱིས་ནམ་
མཁའ་མཐོང་བའི་ནམ་མཁའ་ཆོས་ཅན། ཆུ་ཀླུང་གི་ཆ་ཤས་ཡིན་པར་ཐལ། ནམ་མཁའ་
ཡིན་པའི་ཕྱིར། དུང་དཀར་སེར་འཛིན་གྱི་དབང་ཤེས་ལ་དུང་དཀར་སེར་པོར་སྣང་བའི་
སེར་པོ་ཆོས་ཅན། དུང་དཀར་གྱི་ཁ་དོག་མ་ཡིན་པར་ཐལ། སེར་པོ་ཡིན་པའི་ཕྱིར། མུ་
སྟེགས་ཀྱི་སྟོན་པ་རྫོགས་བྱེད་ཀྱི་མིག་ཤེས་ལ་སངས་རྒྱས་ཀྱི་སྐུ་གཟུགས་མི་མཛེས་པར་



16 MDT 6
རྗེ་བཙུན་པའི་གོ་ལན།
་ 222
སྣང་བའི་གཟུགས་ཆོས་ཅན། སངས་རྒྱས་ཀྱི་སྐུ་མ་ཡིན་པར་ཐལ། མུ་སྟེགས་ཀྱི་སྟོན་
པ་རྫོགས་བྱེད་ཀྱི་ལས་ངན་ལས་གསར་དུ་སྐྱེས་པའི་གཟུགས་ཡིན་པའི་ཕྱིར། ཐལ་འགྱུར་
བཞི་པོ་འདིའི་ཁྱབ་པ་ཁོ་བོ་ཅག་གི་ཡིན་ཅིང་། རྟགས་གསལ་དྲུང་ཙོང་ཁ་པའི་ཡིན་ལགས་
སོ། །གཞན་ཡང༌། འཇིམ་དུམ་སོགས་ལ་སྒྱུ་མའི་རྟ་གླང་དུ་སྣང་བའི་རྟ་གླང་དེ་སྒྱུ་མའི་
སྔགས་སྨན་གྱི་རྐྱེན་ལས་རྟ་གླང་མཚན་ཉིད་པར་སྐྱེས་པར་ཐལ། ཆུ་འབབ་པའི་ཀླུང་ཡི་
དྭགས་ལ་རྣག་ཁྲག་ཏུ་སྣང་བའི་ཚེ་ཡི་དྭགས་ཀྱི་ལས་ལས་རྣག་ཁྲག་མཚན་ཉིད་པ་གསར་
དུ་སྐྱེས་པའི་ཕྱིར། བུམ་གཟུགས་གཅིག་ལ་ཐག་ཉེ་རིང་གཉིས་ནས་བལྟས་པའི་ཚེ་གསལ་
བའི་ལས་གཟུགས་དང༌། མི་གསལ་བའི་ལས་གཟུགས་གཉིས་གསར་དུ་སྐྱེད་པར་ཐལ།
ཆུ་འབབ་པའི་ཀླུང་ལ་རིགས་དྲུག་གིས་བལྟས་པའི་ཚེ་ལས་གཟུགས་དྲུག་གསར་དུ་སྐྱེས་པའི་
ཕྱིར། བུམ་གཟུགས་གཅིག་ལ་ཐག་ཉེ་རིང་གཉིས་ནས་བལྟས་པའི་ཚེ་གསལ་བའི་གཟུགས་
དང༌། མི་གསལ་བའི་གཟུགས་གཉིས་གསར་དུ་སྐྱེད་པར་ཐལ། ཆུ་འབབ་པའི་ཀླུང་ལ་
རིགས་དྲུག་གིས་བལྟས་པའི་ཚེ་ལས་གཟུགས་དྲུག་གསར་དུ་སྐྱེས་པའི་ཕྱིར། ཐལ་འགྱུར་
འདི་གཉིས་ཀྱིས་ཁྱབ་པ་ནི་བདེན་བདེན་འདྲ་བ་ལ་ཨ། འདོད་ན། ཆོས་གྲགས་ཀྱིས་བཀག་
པ་ལ་ཨ། རྟགས་ནི་དྲུང་ཙོང་པས་ཞལ་གྱིས་བཞེས་པ་ལ་ཨ། ཨ་ལེ་ལོ་མོ་ཨ་ལེ་ལོ། ཤེས་
བྱ་ཁྲ་བོ་ལེབ་གཅིག་ཏུ་སོང་བའི་སྐྱོན་ནི། འབྱུང་བ་བཞི་པོ་རེ་རེ་རེག་བྱ་ཡིན་པར་གྱུར་
པའི་འབྱུང་བ་བཞི་ཆར་གྱི་རེག་བྱ་ཡོད་པ་དང་། ཁ་དོག་ལྔ་པ་རེ་རེའི་རེག་བྱ་ཡིན་པར་
གྱུར་པའི་ཁ་དོག་ལྔ་ཆར་ཡོད་པ་དང་། ཐོ་ཡོར་གྱི་ཆ་ཤས་སུ་གྱུར་པའི་མི་གསར་སྐྱེས་
ཡོད་པ་དང་། ཐེག་པའི་ཆ་ཤས་སུ་གྱུར་པའི་སྦྲུལ་གསར་སྐྱེས་ཡོད་པ་དང་།, ཚ་རེག་གི་
ཆ་ཤས་སུ་གྱུར་པའི་གྲང་རེག་ཡོད་པ་སོགས་ཆོས་ཅན་ཇི་སྙེད་པའི་རྣམ་དབྱེ་བྱེད་པའི་ཚེ།
ཤེས་བྱ་ཐམས་ཅད་ཕན་ཚུན་འདྲེས་ནས་ཁྲ་བོ་ལེབ་གཅིག་སོང་འདུག་པ་འདིས། ཆོས་



223
་
༑
།
།
།ཎ་མི་ལ་ཁ་པ་བློ་
རྗེ་བཙུན་པའི་གོ་ལན། བསམ་ཁག་དང་འགན་དབང་གང་དག་གང་
ཐམས་ཅད་ཆོས་ཀྱི་དབྱིངས་སུ་རོ་གཅིག་པའི་དུས་སུ་བྱུང་ན་དགའ་བ་ལ་ཨ། དྲུང་བློ་བས་
རྗེས་འཇུག་ལ་དབུ་མའམ་གཅིག་བཤད་ཟེར་ནས་དངོས་འཛིན་གསར་བ་འདི་འདྲ་བ་སྙམ་
བཤད་པ་མ་མཛད་ཨང་། ཞེས་བྲིས་འདུག་པ། དེ་རྣམས་ལ་རིམ་པ་བཞིན་དུ་ལན་བཏབ་
ན། ཐལ་འགྱུར་དང་པོའི་རྟགས་ངེད་ཀྱིས་ཁས་བླངས་པ་མེད་ཅིང་། ཁྱོད་རང་གིས་ཀྱང་
མི་འགྲུབ་སྟེ། འགྲུབ་ན་མཁར་གཞོང་ལ་སོགས་པའི་གཞི་དེར་དབང་པོ་སྐྱོན་མེད་ཀྱི་མིག་
གིས་བལྟས་པའི་ཚེ་སྐྲ་ཤད་སྣང་བར་ཐལ། གཞི་དེར་སྐྲ་ཤད་གཟུགས་ཀྱི་སྐྱེ་མཆེད་ཡིན་
པའི་ཕྱིར། འཁོར་གསུམ། ཐལ་འགྱུར་གཉིས་པའི་གསལ་བ་ཚད་བསལ་དུ་བྱས་པ་ཡང་
མི་འཐད་དེ། གཞི་ཁང་པ་གཅིག་གི་ནང་དུ་ཀ་བ་བུམ་པ་སྣམ་བུ་སོགས་ཀྱིས་ཐོགས་བཅས་
ཀྱི་དངོས་པོ་རྫས་ཡོད་པ་དུ་མ་དུས་མཉམ་དུ་ཡོད་པ་མངོན་སུམ་གྱིས་གྲུབ་པའི་ཕྱིར། མ་
གྲུབ་ན། ཁྱོད་མངོན་སུམ་ལ་བསྙོན་པར་འདུག་པས། དཔལ་ལྡན་ཟླ་བས་ཁོ་བོ་ཅག་ནི་
སྨྱོན་པ་དང་ལྷན་ཅིག་རྩོད་པ་མི་བྱའོ། །ཞེས་གསུངས་པ་ལྟར་ཡིན་ནོ། །ཐལ་འགྱུར་གསུམ་
པའི་ལན་ནི། །མི་འཚིག་པའི་རིག་སྔགས་དང་ལྡན་པའི་ལུས་ཤེས་ཀྱིས་ལྕགས་གོང་དམར་
འབར་བ་ལ་རེག་ཚེ་དེའི་སྟེང་དུ་གྲང་རེག་གཅིག་གསར་དུ་སྐྱེས་པར་ཐལ། དེའི་ཚེ་མི་
འཚིག་པའི་རིག་སྔགས་དང་ལྡན་པའི་ལུས་ཤེས་མངོན་སུམ་གྱིས་གཞལ་བྱར་གྱུར་པའི་རེག་
བྱ་ཡོད་པ་གང་ཞིག །དེའི་གཞལ་བྱར་གྱུར་པའི་ཚ་རེག་མེད་པའི་ཕྱིར། དང་པོ་དེར་
ཐལ། དེའི་ལུས་ཤེས་ཚད་མ་ཡོད་པའི་ཕྱིར། ཕྱི་མ་དེར་ཐལ། དེ་ལ་ལྕགས་གོང་དམར་
འབར་བའི་རེག་བྱ་ཚ་རེག་ཏུ་མི་སྣང་བའི་ཕྱིར། རྟགས་ཁས། ཐལ་འགྱུར་བཞི་པོ་ལ་
འདོད་ལན་ཐེབས་ཏེ། རབ་རིབ་དང་ལྡན་པའི་སྐྱེས་བུའི་མིག་ཤེས་ཚད་མ་ཡིན་པས་ཕྱིར་
ཏེ། དེའི་གཞལ་བྱར་གྱུར་པའི་གཟུགས་ཡོད་པའི་ཕྱིར་ཏེ། དེའི་རྒྱུད་ཀྱི་མིག་ཤེས་ཡིན་
ན་སྐྲ་ཤད་འཛག་པར་སྣང་བའི་མིག་ཤེས་ཡིན་པས་མ་ཁྱབ་པའི་ཕྱིར། རྟགས་སླ། ཡང་།



རྗེ་བཙུན་པའི་གོ་ལན།
224
རབ་རིབ་དང་ལྡན་པའི་སྐྱེས་བུའི་མིག་ཤེས་ལ་བྱེད་ན་ནི་ཁྱབ་པ་མ་འགྲུབ་སྟེ། སློབ་དཔོན་
གྱིས་དེ་གཉིས་མཚུངས་པར་གསུངས་པ་ནི། རང་ལ་སྣང་བ་སྣང་བ་ལྟར་དུ་མ་གྲུབ་པའི་
ཤེས་པར་མཚུངས་པར་གསུངས་ཀྱི། ཚད་མ་ཡིན་མིན་སློབ་དཔོན་གྱིས་མཚུངས་པར་
མ་གསུངས་པའི་ཕྱིར། དེའི་འོག་གི་ཐལ་འགྱུར་ནི། དགེ་སྦྱོང་རྩ་ཁྱབ་ཡིན་པས་ཁྱབ་པ་
མ་གྲུབ་སྟེ། ཆུ་ཀླུང་གི་ཆ་ཤས་སུ་གྱུར་པའི་རེག་བྱ་དང་། མེའི་རེག་བྱའི་གཞི་མཐུན་
ཡོད་པའི་ཕྱིར། ཆུ་ཀླུང་མེ་མ་མུར་དུ་སྣང་བའི་ལས་བསགས་པའི་དམྱལ་བའི་ལུས་ཤེས་
ལ་ཆུ་ཀླུང་མེ་མ་མུར་དུ་སྣང་བའི་ཚེ། ཆུ་ཀླུང་དེའི་སྟེང་དུ་མེ་མ་མུར་གཅིག་དངོས་ལ་གྲུབ་
པའི་ཕྱིར། ཚ་དམྱལ་གྱི་སྡུག་བསྔལ་དངོས་གནས་ལ་གྲུབ་པའི་ཕྱིར། གཞན་ཡང་། མེའི་
རེག་བྱ་དང་། གྲང་རེག་གི་གཞི་མཐུན་ཡོད་པར་ཐལ། ཉི་མའི་རེག་བྱ་དང་གྲང་རེག་
གི་གཞི་མཐུན་ཡོད་པ་གང་ཞིག ཟླ་བའི་རེག་བྱ་དང་ཚ་རེག་གི་གཞི་མཐུན་ཡོད་པའི་ཕྱིར།
དགུན་དུས་སུ་ཉི་མའི་རེག་བྱ་གྲང་བར་སྣང་ཞིང་། སོ་ཀའི་དུས་སུ་ཟླ་བའི་རེག་བྱ་ཚ་བར་
སྣང་བའི་ཡི་དྭགས་ཀྱི་ལུས་ཤེས་དེ་དགུན་དུས་སུ་ཉི་མའི་རེག་བྱ་དང་ཕྲད་པ་ན། དེའི་ལུས་
ཤེས་ལ་སྣང་བའི་ཉི་མའི་རེག་བྱ་དེ་ཉིད་གྲང་རེག་དང་། དེ་དག་སོ་ཀའི་དུས་སུ་ཟླ་བའི་
རེག་བྱ་ཕྲད་པའི་ཚེ། དེ་ལ་སྣང་བའི་ཟླ་བའི་རེག་བྱ་དེ་ཉིད་ཚ་རེག་ཡིན་པའི་ཕྱིར། ལུས་
ཤེས་དེ་ལ་དེ་ལྟར་དུ་སྣང་བ་གང་ཞིག །ལུས་ཤེས་ཚད་མ་ཡིན་པའི་ཕྱིར། དང་པོ་གྲུབ་
སྟེ། བཤེས་སྤྲིངས་ལས། ཡི་དྭགས་རྣམས་ལ་སོ་ཀའི་དུས་སུ་ནི། ཞེས་སོགས་གསུངས་
པའི་ཕྱིར། དེའི་འོག་མའི་ཐལ་འགྱུར་གྱི་རྟགས་གསལ་གཉིས་ཀ་ཁས་བླངས་པ་མེད་དེ།
ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་ཞུགས་པའི་ལྷ་རྣམས་ཀྱི་གཟུགས་ཀྱི་འདུ་
ཤེས་རྣམ་པར་བཤིག་པས་ཆུ་ཀླུང་མ་མཐོང་བ་ལ་ནམ་མཁའ་ཞེས་དགེ་བསྙེན་བཙུན་པའི་
འགྲེལ་པར་བཤད་ཀྱི། ཊཱིཀ་ཆེན་ལས། ཆུ་ཀླུང་གི་ཆ་ཤས་སུ་གྱུར་པའི་ནམ་མཁའ་ཡོད་



རྗེ་བཙུན་པའི་གོ་ལན།
225
ཅེས་གང་དུ་ཡང་མ་གསུངས་པའི་ཕྱིར། ཁྱོད་ཀྱིས་རྟགས་གསལ་དྲུང་ཙོང་པས་ཁས་བླངས་
སོ་ཞེས་སྨྲ་བ་ནི་ཁྱོད་རང་བློ་གྲོས་རྩིང་ཞིང་གཟུ་བོར་མི་གནས་པར་སྟོན་པའོ། །དེའི་འོག་
མའི་ཐལ་འགྱུར་གྱི་རྟགས་གསལ་ཡང་། ཐལ་འགྱུར་གོང་མ་དང་མཚུངས་པར་ཁས་ལེན་
པ་ཡིན་ཏེ། དུང་དཀར་སེར་འཛིན་གྱི་དབང་ཤེས་རྟོག་མེད་ལོག་ཤེས་ཡིན་པས། དེའི་
གཞལ་བྱར་གྱུར་པའི་དཀར་པོ་དང་སེར་པོ་གང་ཡང་ཁས་མི་ལེན་པི་ཕྱིར། དེའི་འོག་མའི་
ཐལ་འགྱུར་གྱི་རྟགས་གསལ་ཡང་ཁས་མ་བླངས་ཏེ། མུ་སྟེགས་ཀྱི་སྟོན་པ་རྫོགས་བྱེད་ཀྱི་
མིག་ཤེས་ལ་སྐུ་གཟུགས་མི་མཛེས་པར་མི་སྣང་བའི་ཕྱིར་ཏེ། དེ་ལ་སྟོན་པའི་སྐུ་གཟུགས་
སྣང་ན་དེ་ལ་སྟོན་པའི་སྐུ་གཟུགས་མཛེས་པར་སྣང་དགོས་པའི་ཕྱིར། དེར་ཐལ། མདོ་
ལས། མཐོང་ན་མི་མཐུན་པ་མེད་པ་ཞེས་གསུངས་པའི་ཕྱིར། དེས་ན་ཁྱོད་ཀྱིས་བཤད་
མ་ཐག་པའི་ཐལ་འགྱུར་གཉིས་པོ་དེའི་རྟགས་གསལ་དྲུང་ཙོང་པས་ཁས་བླངས་སོ་ཞེས་སྨྲ་
བ་ནི། ཁྱེད་ཀུན་སློང་ངན་པས་རྒྱུད་གང་ཞིང་ཧམ་པ་ཆེན་པོར་ཀུན་ལ་གྲགས་མོད་ཀྱང་།
ཁྱེད་རང་གི་ཚིག་དེས་ཀྱང་དེ་ལྟར་སྟོན་པར་བྱེད་པ་ཡིན་ནོ། །དེའི་འོག་མའི་ཐལ་འགྱུར་
ལ་ཁྱབ་པ་མེད་དེ། དེའི་རྟགས་གསལ་གཉིས་མི་མཚུངས་པའི་ཕྱིར། མཚུངས་ན། སྒྱུ་
མའི་སྔགས་རྫས་ཀྱི་འཇིམ་དུམ་རྟ་གླང་དུ་སྲིད་པར་ཐལ། ཡི་དྭགས་ཀྱི་ལས་ངན་ལ་བརྟེན་
ནས་ཆུ་ཀླུང་རྣག་ཁྲག་ཏུ་སོང་བ་སྲིད་པའི་ཕྱིར་ཏེ། ཡི་དྭགས་ཀྱི་ལས་ངན་ལ་བརྟེན་ནས་
ཟླ་བའི་རེག་བྱ་ཚ་བར་སོང་བ་སྲིད་པའི་ཕྱིར། རྟགས་གོང་དུ་བསྒྲུབས་ཟིན། དེའི་འོག་
མའི་ཐལ་འགྱུར་དེའི་རྟགས་ངེད་ཀྱིས་ཁས་བླངས་པ་མེད་དེ། ལས་ཅན་གྱི་ལྷའི་མིག་ཤེས་
ཆུ་ཀླུང་དང་ཕྲད་པའི་ཚེ་ཆུ་ཀླུང་གི་ཆ་ཤས་ཅིག་བདུད་རྩིར་སྐྱེས་པར་ཁས་བླངས་ཀྱང་། དེ་
ལས་གཟུགས་ཡིན་པར་ཁས་མ་བླངས་པའི་ཕྱིར། ཁྱེད་ཀྱི་དགག་པ་འདི་རྣམས་ནི། མདོ་
ལས། སངས་རྒྱས་བྱང་ཆུབ་ཀྱི་མཐུ་བསམ་གྱིས་མི་ཁྱབ། རྣལ་འབྱོར་པའི་ཏིང་ངེ་འཛིན་ ་



རྗེ་བཙུན་པའི་གོ་ལན།
226
།ཟླ་བ་ Siz་ཚུ་
གྱི་ནུས་པ་བསམ་གྱིས་མི་ཁྱབ། སྔགས་དང་སྨན་གྱི་ནུས་པ་བསམ་གྱིས་མི་ཁྱབ། སེམས་
ཙན་རྣམས་ཀྱི་ལས་ཀྱི་རྣམ་པར་སྨིན་པ་བསམ་གྱིས་མི་ཁྱབ་པར་གསུངས་པའི་དོན་བློ་ཡུལ་
དུ་མ་ཤོང་བར་དེ་རྣམས་ཚུལ་བཞིན་དུ་ཁོང་དུ་ཆུད་པའི་སྐྱེས་བུ་དམ་པ་རྣམས་ཀྱིས་མཛད་
པའི་དོན་ཕྱིན་ཅི་མ་ལོག་པར་བཤད་པ་ལ་དགག་པ་ལྟར་སྣང་འབའ་ཞིག་བྱས་ཤིང་རྗེས་འབྲང་
རྣམས་ཀྱང་དོན་མིན་པ་ཆེན་པོ་ལ་སྦྱོར་བ་སྣང་སྟེ། སངས་རྒྱས་བྱང་སེམས་དེ་རྣམས་ཀྱི་
ཏིང་ངེ་འཛིན་གྱི་མཐུས་རང་གི་མདུན་དུ་སྣོད་ཆུང་ངུ་ཞིག་གི་ནང་དུ་ཡང་སྣོད་བཅུད་ཀྱི་
ལོངས་སྤྱོད་མཆོད་པའི་བྱེ་བྲག་དཔག་ཏུ་མེད་པ་སྤྲུལ་པའི་ཚེ། ཏིང་ངེ་འཛིན་དེ་དག་འཕྲལ་
གྱི་འཁྲུལ་རྒྱུས་མ་བསླད་པས་སྣང་བ་དེ་དག་ཐ་སྙད་དུ་ཚད་མས་གྲུབ་པ་ཁས་ལེན་དགོས་
ཤིང༌། གཞན་ཡང་། དེ་ཉིད་ལས། དག་པ་འདི་ནི་བཞེད་པ་འཇུག་པ་ཡིས། རྡུལ་གཅིག་
ཡུལ་ལ་མཁའི་གཏུགས་འཇིག་རྟེན་དང་། །འཇིག་རྟེན་མཐའ་ཡས་ཕྱོགས་ཁྱབ་རྡུལ་སྟོན་
མོད། རྡུལ་རིགས་མི་འགྱུར་འཇིག་རྟེན་ཕྲ་མི་འགྱུར། །ཞེས་སངས་རྒྱས་ཀྱི་མཐུས་རྡུལ་
ཕྲ་རབ་གཅིག་གི་གོ་སར་ནམ་མཁའི་མཐས་གཏུགས་པའི་རྡུལ་གྱི་གྲངས་དང་མཉམ་པའི་
འཇིག་རྟེན་གྱི་ཁམས་མཐའ་ཡས་པ་སྟོན་ནུས་ཀྱང་རྡུལ་རགས་པ་དང༌། འཇིག་རྟེན་གྱི་
ཁམས་ཕྲ་བར་མི་འགྱུར་བར་གསུངས་པ་དང༌། རྗེ་བཙུན་མི་ལས། གཡག་རྭའི་ནང་དུ་
བཞུགས་ཏེ་གཡག་རུ་ཆེར་མ་སོང་རྗེ་བཙུན་གྱི་སྐུ་ཆུང་དུ་མ་སོང་བར་གསུངས་པ་དང་། མི་
འཚིག་པའི་རིགས་སྔགས་དང་ལྡན་པའི་སྐྱེས་བུས་ལྕགས་གོང་དམར་འབར་བ་རེག་པས་
མི་འཚིག་པར་བཤད་པ་དང་། གླིང་བཞི་པའི་འཇིག་རྟེན་གྱི་ཁམས་འདི་ཉིད་ཀྱི་རི་རབ་གྲུ་བཞི་
པར་མངོན་པའི་མདོ་དང་བསྟན་བཅོས་རྣམས་སུ་བཤད་པ་དང་། དུས་ཀྱི་འཁོར་ལོར་དེ་ཉིད་
ཟླུམ་པོར་བཤད་པ་དང་། ཆུ་ཀླུང་གི་དངོས་པོ་གཅིག་ཉིད་ལ་འགྲོ་བ་ལྷ་མི་ཡི་དྭགས་གསུམ་
གྱི་རང་རང་གི་ལས་ཀྱི་དབང་གིས་བདུད་རྩི་དང་། ཆུ་དྭངས་ཤིང་གསིལ་བ་དང་། རྣག་



རྩེ
227
རྗེ་བཙུན་པའི་གོ་ལན།
།ཆ0ཎ་ཊི་ ཁ་ཎར་ད
ཁྲག་ཏུ་རིམ་པ་བཞིན་དུ་སྣང་བ་དང་། དེ་ལྟར་དུ་དོན་བྱེད་པ་རྣམས་ཐ་སྙད་དུ་ཚད་མས་
གྲུབ་པར་ཁས་མ་བླངས་ན། སངས་རྒྱས་བྱང་སེམས་རྣམས་ཀྱི་རྫུ་འཕྲུལ་ལ་ཡིད་མི་ཆེས་
ཤིང༌། ལས་རྒྱུ་འབྲས་ལ་ཡིད་མི་ཆེས་པ་དང་། ཆོས་སྤོང་གི་ལས་གསོག་པའི་དོན་མིན་
པ་ཆེན་པོ་བསྐྱེད་ལ། དེ་ལྟར་ཁས་བླངས་ན་ཁྱོད་རང་གིས་ཕར་ལ་འཕངས་པའི་དགག་
པ་བརྗོད་པ་རྣམས་ཁྱོད་རང་ལ་གནོད་བྱེད་ཆར་བཞིན་དུ་འབབ་པར་འགྱུར་རོ། །མདོར་
ན། ལས་ཅན་གྱི་ཡི་དྭགས་ཀྱི་མིག་ཤེས་ཀྱིས་ཆུ་ཀླུང་ལ་བལྟས་པའི་ཚེ། ཆུ་ཀླུང་གི་སྟེང་
དུ་རྣག་ཁྲག་དངོས་གནས་ལ་སྐྱེས་པ་དང༌། དགུན་དུས་ཀྱི་ཉི་མའི་འོད་ཟེར་དང་ཡི་དྭགས་
ཀྱི་ལུས་ཤེས་ཕྲད་པའི་ཚེ་གྲང་རེག་དངོས་གནས་ལ་སྐྱེས་པ་སྲིད་པར་ཐལ། །སེམས་ཅན་
དམྱལ་བའི་གནས་སུ་ལས་དབང་གི་མཚོན་ཆ་མཚན་ཉིད་པ་དང་། ལྷའི་འཇིག་རྟེན་དུ་ལས་
དབང་གིས་རིན་པོ་ཆེའི་ལྗོན་ཤིང་དངོས་གནས་ལ་སྐྱེས་པ་སྲིད་པའི་ཕྱིར་ཏེ། རང་འགྲེལ་
དུ་ལུང་དྲངས་པ་ལས། །སེམས་ཅན་ལས་ཀྱི་དབང་གིས་ཕྱིར། །ནག་པོ་དུས་སུ་བསྐྱེད་
དེ་དཔེར། །སེམས་དམྱལ་མཐོ་རིས་འཇིག་རྟེན་ན། །མཚོན་དང་རིན་ཆེན་ཤིང་བཞིན་
ནོ། །ཞེས་གསུངས་པའི་ཕྱིར། འདིར་སྨྲས་པ། །བསོད་ནམས་དབང་གིས་བསྟན་པའི་
རི་ལ་གནས། །ཕྲག་དོག་ལོག་ལྟའི་རལ་པས་ལུས་ཁེབས་ཤིང་། །རྟག་ཆད་ང་རོ་སྒྲོག་་
པའི་སེང་གེ་ཞིག །བདུད་ཀྱི་ཕོ་ཉས་བཟུང་ནས་མཐར་འཛིན་གྱིས། །ལྕགས་སྒྲོགས་དམ་
པོས་ཡན་ལག་བཅིངས་གྱུར་ནས། །འདོད་དོན་ལོག་འཚོའི་སྒྲོམ་དུ་བཅུག་གྱུར་ཏེ། །ཉོན་
མོངས་མི་གཙང་ཁྲོད་ན་གནས་བཞིན་དུ། །དམ་པའི་སྐྱེ་བོ་ཀུན་ལ་སྡང་བ་ཡི། །མཆེ་བ་
གཙིགས་ཤིང་ང་རོ་སྒྲོག་བྱེད་པ། །དེ་ལ་ཕན་པའི་གདམས་པ་འདི་སྐད་སྨྲ། །འཇམ་དབྱངས་
སྤྲུལ་པ་ཀུན་མཁྱེན་ཙོང་ཁ་པས། །སྟོན་པ་མཆོག་དང་ཀླུ་སྒྲུབ་ཡབ་སྲས་ཀྱི། །དགོངས་
པ་མཐར་ཐུག་དབུ་མའི་ལམ་བཟང་གིས། །འགྲོ་རྣམས་ཐར་པའི་ལམ་དུ་བཀོད་པ་ལ། །ཕྲག་ པོ་



རྗེ་བཙུན་པའི་གོ་ལན། །
228
དོག་ལོག་ལྟས་སྐུར་བ་མ་འདེབས་པར། །རྩེ་གཅིག་གུས་པའི་གསོལ་བ་དྲག་ཏུ་ཐོབ། །སྡུག་
བསྔལ་ཀུན་ལས་སྒྲོལ་བ་ཐེ་ཚོམ་མེད། །ཅེས་གདམས་པའོ། །ཡང༌། ཁྱོད་ཀྱིས། སློབ་
དཔོན་འདིས་ཀུན་གཞི་དང་། ཉོན་ཡིད་དང༌། རང་རིག་སོགས་ལུང་ཚད་མས་བཤད་
ཅིང་། བདེན་པར་ཡོད་མེད་གང་གིས་ཀྱང་ཁྱད་པར་དུ་མ་བྱས་པའི་ཐ་སྙད་ཀྱི་རང་ལྡོག་ ་
རྣམས་ནི་ཐ་སྙད་དུ་ཁས་ལེན་ཞིང་དེ་དག་དཔྱད་ནས་འགོག་པ་ནི། དོན་དམ་དབང་དུ་བྱས་
པར་བཞེད། ཁ་ཅིག་རྩ་ཤེ་དང་། རྩོད་ཟློག་དང་། ཚིག་གསལ་ལས། རིགས་པས་
དཔྱད་བཟོད་ཀྱི་རང་རིག་འགོག་པའི་ལུང་རྣམས་ཤེས་བྱེད་དུ་བྱས་ནས། རང་རིག་ཐ་
སྙད་པ་འགོག་པ་ལ་སྦྱོར་བ་ནི་ནོར་ཏེ། རྩ་ཤེ་ལས། རང་རིག་གི་དཔེར་མར་མེ་བཀོད་ །
པ་ལ། དཔྱད་ནས་འགོག་པའི་ཚེ་མར་མེས་རང་གསལ་བ་བཀག་པ་བཞིན། མུན་པ་སེལ་
བ་ཡང་བཀག་པས། ཐ་སྙད་དུ་མུན་པ་སེལ་བ་ཡང་མི་འཐད་པར་ཐལ་བའི་ཕྱིར་དང་། རྩོད་
ཟློག་ལས། ཚད་མ་དེས་རང་གིས་གྲུབ་པ་བཀག་པའི་ཚེ། ཚད་མ་གཞན་གྱིས་འགྲུབ་པ་
ཡང་བཀག་པས། ཐ་སྙད་དུ་ཚད་མའི་ཡུལ་ཅན་གཏན་མེད་པར་ཐལ་བའི་ཕྱིར་དང་། ཚིག་
གསལ་ལས། རང་རིག་མེད་པའི་ཤེས་བྱེད་དུ་མྱོང་བར་བྱ་བའི་སེམས་མི་རྙེད་པའི་མདོ་
དྲངས་པས་ཐ་སྙད་དུ་མྱོང་བྱའི་སེམས་ཉིད་ཀྱང་མེད་པར་ཐལ་བའི་ཕྱིར་རོ། །གལ་ཏེ་ལང་
ཀར་གཤེགས་པ་ལས། ཇི་ལྟར་རལ་གྲིས་རང་གི་སོ། །གཅོད་པར་མི་བྱེད་སོར་མོ་ནི།།
རང་ལ་རེག་པར་མི་བྱེད་ལྟར། །རང་གི་སེམས་ཀྱང་དེ་བཞིན་དུ། །ཞེས་པའི་ཐ་སྙད་དུ་
རང་རིག་ཡོད་ན་ཐ་སྙད་དུ་རལ་གྲིའི་སོས་རང་གིས་རང་གཅོད་པར་འགྱུར་སྙམ་སྟེ། རིགས་
པས་དཔྱད་པའི་གནས་སྐབས་ཀྱི་དཔེ་ལ་བརྟག་པ་མཐའ་བཟུང་སྟེ། གཞན་དུ་ན། ཐ་སྙད་
དུ་ནམ་མཁའི་པདྨོ་ཡོད་པར་ཐལ། འཕགས་པ་ལྷས། རྣམ་ཤེས་དམ་པའི་དོན་ལྡན་པ། །
དེ་ཡང་བསྟན་རྣམས་མི་འདོད་དེ། །གཅིག་དང་དུ་མའི་རང་བཞིན་དང་། །བྲལ་ཕྱིར་



་229
རྗེ་བཙུན་པའི་གོ་ལན།
| ཚ་
ནམ་མཁའི་པདྨོ་བཞིན། །ཞེས་གསུངས་པའི་ཕྱིར། ཞེས་བྲིས་པ་རྣམས་ལ་དགག་པ་རིམ་
གྱིས་བརྗོད་ན། ཀུན་གཞི་རང་མཚན་ཉོན་ཡིད་རང་རིག་རྣམས་མདོ་ལས་བཤད་དེ། དེ་
རྣམས་ཡོད་པར་སྟོན་པའི་མདོ་ཡོད་པའི་ཕྱིར། ཞེས་པ་ལས་འོས་མེད་ལ། དེ་ལྟར་ན་
རྣམ་ཤེས་བདེན་གྲུབ་དང་། སེམས་ཅན་གྱི་རྒྱུད་ལ་མཚན་དཔེ་སྤྲས་པའི་བདེ་གཤེགས་
སྙིང་པོ་རྣམས་ཀྱང་ཐ་སྙད་དུ་ཁས་ལེན་རིགས་པར་ཐལ། དེ་དག་ལུང་ཚད་ལྡན་ལས་བཤད་
པའི་ཕྱིར། དེ་ཡོད་པར་སྟོན་པའི་མདོ་ཡོད་པའི་ཕྱིར། འཁོར་གསུམ། གཞན་ཡང་།
རྩ་ཤེ་སོགས་དབུ་མའི་གཞུང་རྣམས་ལས་རང་རིག་བཀག་པ་དེས། དོན་དམ་པར་ཡོད་
པར་བཀག་པ་ཡིན་གྱི། ཐ་སྙད་དུ་ཡོད་པར་བཀག་པ་མིན་པའི་ཕྱིར་ཞེས་ཟེར་བ་ཆེས་འཁྲུལ་
པ་ཡིན་ཏེ། བསྟན་བཅོས་འདི་དོན་དམ་དུ་མ་ཟད་ཐ་སྙད་དུ་ཡང་རང་རིག་བཀག་པའི་ཕྱིར་
ཏེ། རང་འགྲེལ་ཏུ། རྫས་རང་གི་མཚན་ཉིད་གྲུབ་པའི་རང་རིག་དང་དྲན་པ་བཀག་པའི་
འོག་ཏུ། འོ་ན་དེ་འཇིག་རྟེན་གྱི་ཐ་སྙད་ཀྱི་དབང་དུ་ཡིན་ན། དེ་ལྟར་ན་ཡང་རང་རིག་
གི་རྒྱུ་ཅན་གྱི་དྲན་པ་མི་སྲིད་པ་ཉིད་དོ། །ཞེས་གསུངས་པའི་ཕྱིར། གཞན་ཡང༌། ཁྱོད་
ཀྱིས་རང་རིག་ཐ་སྙད་དུ་ཡོད་པར་བསྒྲུབ་པའི་གཏན་ཚིགས་གསུམ་བཀོད་པའི་དང་པོ་མི་
འཐད་དེ། རང་རིག་གི་དཔེར་མར་མེ་བཀོད་པ་ལ་བྱས་ནས་འགོག་པའི་ཚེ་མར་མེས་རང་
གསལ་བཀག་པ་བཞིན་དུ་མུན་པ་གསལ་བ་ཡང་བཀག་པའི་ཐ་སྙད་དུ་མུན་པ་སེལ་བ་ཡང་
མི་འཐད་པར་ཐལ་བའི་ཕྱིར་ཞེས་པའི་རང་རིག་གི་དཔེར་མར་མེ་བཀོད་པ་ལ་དཔྱད་ནས་
འགོག་པ་ཞེས་པ་རྣམས་རང་གི་རང་འདོད་འཚང་བར་སྣང་གིས། དེ་དཔེར་བཀོད་པ་ལ་
དོན་དམ་དང་ཐ་སྙད་གང་ཡང་དཔྱད་པ་མ་མཛད་ལ། མར་མེས་རང་གསལ་བ་བཀག་
པ་བཞིན་དུ་མུན་པ་སེལ་བ་ཡང་བཀག་ཅེས་པའི་འགོག་བྱེད་ཀྱི་རྩ་ཤེའི་གཞུང་དེས། མར་
མེ་རང་དང་གཞན་གྱི་དངོས། །གལ་ཏེ་སྣང་བར་བྱེད་གྱུར་ན། །མུན་པའང་རང་དང་



230
རྗེ་བཙུན་པའི་གོ་ལན།
གཞན་གྱི་དངོས། །སྒྲིབ་པར་འགྱུར་བར་ཐེ་ཚོམ་མེད། །ཅེས་པ་འདི་ཡིན་ལ། གཞུང་
འདིས་ནི་རང་རིག་ཡོད་ན་མར་མེས་རང་གིས་རང་གསལ་བར་བྱེད་པར་འགྱུར་ལ། དེ་
ལྟར་ན་མུན་པས་ཀྱང་རང་གིས་རང་སྒྲིབ་པས་བུམ་གཟུགས་རྣམས་གསལ་བར་མཐོང་བ་
ལ་གེགས་མི་བྱེད་པར་འགྱུར་བ་གསུངས་ཀྱིས། མར་མེས་མུན་པ་གསལ་བ་བཀག་པ་མེད་
པའི་ཕྱིར། གཏན་ཚིགས་གཉིས་པ་དང་གསུམ་པ་ནི། བླ་བརྡོལ་སྨྲ་བར་སྣང་སྟེ། རྩོད་
ཟློག་ལས། ཁྱོད་ཀྱིས་བཀོད་པ་ལྟར་མེད་པའི་ཕྱིར་དང་། ཚིག་གསལ་དུ་ནི་ཉེ་བར་འཁོར་
གྱི་མདོ་དང༌། དཀོན་བརྩེགས་ཀྱི་མདོ་གཉིས་དྲངས་པའི་དང་པོར་བསྟན་པ་འདི་ལ་རབ་
ཏུ་བྱུང་དགོས་པ་དང་། རབ་ཏུ་བྱུང་ནས་འབྲས་བུ་མཆོག་ཐོབ་པར་སྟོན་པས་གསུངས་
པ་དང༌། དོན་དམ་པར་འབྲས་བུ་ཐོབ་བྱར་མེད་པར་གསུངས་པའི་ཕྱིར། དཀོན་བརྩེགས་
ལས། མར་མེས་མུན་པ་སེལ་ཡང་། མུན་པ་ལ་སེམས་མེད་པ་དང༌། མར་མེ་དང་མུན་
པ་གཉིས་ཀ་རང་བཞིན་གྱིས་སྟོང་ཞིང་རློམ་སེམས་མེད་པ་བཞིན་དུ། ཟག་མེད་ཀྱི་ཡེ་ཤེས་
ལ་བརྟེན་ནས་ཉོན་མོངས་འཇོམས་ཤིང༌། གཉིས་ཀ་ཡང་དོན་དམ་པར་ནམ་མཁའི་མེ་ཏོག་
ལྟར་གཟུང་བྱར་མེད་ཅིང་རང་བཞིན་གྱིས་སྟོང་པར་གསུངས་ཀྱི། མདོ་དེ་གཉིས་ལས་
མྱོང་བྱའི་སེམས་མེད་པར་མ་གསུངས་པའི་ཕྱིར་ཏེ། ཚིག་གསལ་དུ་དྲངས་པའི་མདོ་གཉིས་
ནི་འདི་ལྟར། ཉེ་བར་འཁོར་གྱིས་ཞུས་པ་ལས། ཤིན་ཏུ་དགའ་བའི་བསྟན་པ་འདི་ཉིད་
ལ། །ཁྱིམ་པའི་རྟགས་སྤངས་རབ་ཏུ་བྱུང་གྱིས་ལ། །འབྲས་བུ་ཡོད་ཅིང་མཆོག་ཏུ་འགྱུར་
བྱེད་ཅེས། །མི་མཆོག་ཐུགས་རྗེ་ཅན་གྱིས་དེ་སྐད་བསྟན། །ཁྱིམ་པའི་རྟགས་སྤངས་རབ་
ཏུ་བྱུང་གྱུར་ནས། འབྲས་བུ་ཐམས་ཅད་ཐོབ་པར་གྱུར་ཀྱང་ནི། །ཆོས་ཀྱི་རང་བཞིན་
དག་ལ་གཞལ་བྱས་ན། །འབྲས་བུ་ཀུན་མེད་འབྲས་བུ་ཐོབ་པའང་མེད། །འོན་ཀྱང་འབྲས་
བུ་ཐོབ་པ་ཐོབ་འགྱུར་གང་། །ཀྱེ་མ་མི་མཆོག་ཐུགས་རྗེ་ཆེ་ལྡན་པའི། །རྒྱལ་བས་རིགས་



231
རྗེ་བཙུན་པའི་གོ་ལན།
པ་བཞིན་དུ་ལེགས་བཤད་ཅེས། – །དེ་དག་ངོ་མཚར་ཆེ་བ་སྐྱེ་བར་འགྱུར། །ཞེས་དང་།
དཀོན་མཆོག་བརྩེགས་པ་ལས། དཔེར་ན་ཁྱིམ་དུ་མི་འགའ་ལ་ལ་ཡིས། །ཡུན་རིང་ལོན་
ནས་མར་མེ་བུས་བྱས་ནས། །དེ་ལ་མུན་པ་བདག་གནས་རིང་ལོན་གྱིས། །འདི་ནས་མི་
འགྲོ་སྙམ་དུ་སེམས་པ་མེད། །མར་མེ་བྱུང་ན་མུན་པ་མུན་ནག་ལ། །མེད་པར་མི་འགྱུར་
པ་ཡིས་ནུས་པའང་མེད། །མར་མེ་བརྟེན་ནས་མུན་པ་མེད་པར་འགྱུར། །གཉིས་ཀ་སྟོང་
ལ་རློམ་སེམས་ཅི་ཡང་མེད། །དེ་བཞིན་ཟག་མེད་འཕགས་པའི་ཡེ་ཤེས་བསྟེན། །མི་ཤེས་
ཉོན་མོངས་བསགས་པ་མེད་པར་འགྱུར། །ཡེ་ཤེས་དང་ནི་ཉོན་མོངས་རྟག་པར་ཡང་། །དེ་
དག་ལན་འགའ་ཙམ་ཡང་འགྲོགས་པ་མེད། ཡེ་ཤེས་མི་ཤེས་མ་དམིགས་མི་སེམས་ཀྱང༌།།
ཡེ་ཤེས་བསྟེན་ནས་མི་ཤེས་མེད་པར་འགྱུར། །གཉིས་ཀ་བཟུང་མེད་ནམ་མཁའི་མེ་ཏོག་
བཞིན། །དེ་བཞིན་ཡེ་ཤེས་མི་ཤེས་གཉིས་ཀ་སྟོང་། །ཞེས་པའོ། ཡང་ཁྱོད་ཀྱིས། ལང་
གཤེགས་ལས། རང་རིག་ནམ་མཁའི་མེ་ཏོག་བཞིན་དུ་ཐ་སྙད་དུ་ཡང་མེད་པར་གསུངས་
པ་ལ་བསྙོན་པ་གཞན་མ་བྱུང་བར། འཕགས་པ་ལྷའི་གཞུང་གོང་དུ་དྲངས་པ་དེས་དཔེར་ ་
བྱས་ནས་རྟག་པ་མཐའ་བཟུང་གི་དཔེ་ཡིན་ཟེར་བ་ནི། ཟེར་རྒྱུས་ཕོངས་པར་ཟད་དེ། འཕགས་
པ་ལྷའི་གཞུང་དེས་ཀྱང་། རྣམ་ཤེས་དོན་དམ་པར་ཡོད་པ་ནམ་མཁའི་མེ་ཏོག་བཞིན་དུ་
གཏན་ནས་མེད་པར་གསུངས་ཀྱི་དེ་རྟག་པ་མཐའ་བཟུང་མིན་པའི་ཕྱིར། དེས་ན་འཕགས་
པ་ཀླུ་སྒྲུབ་ཡབ་སྲས་རྣམས་དང༌། – སློབ་དཔོན་ཆེན་པོ་ཞི་བ་ལྷས། རང་རིག་ཐ་སྙད་དུ་
ཡང་མེད་པར་གསུངས་པ་ལ། ཁྱོད་ཀྱིས་དེ་རྣམས་ཀྱིས་རང་རིག་ཐ་སྙད་དུ་ཁས་བླངས་
སོ། །ཞེས་ཟེར་བ་ནི། དེ་རྣམས་ཀྱི་གཞུང་ལུགས་དཀྲུག་པར་བྱེད་པའི་ནོར་བ་ཆེན་པོ་
ཡིན་ཏེ། རྟོག་གེ་འབར་བ་ལས། སེམས་ཙམ་པས་རྣམ་ཤེས་ནི་གཉིས་སུ་སྣང་སྟེ། རང་
སྣང་བ་དང་ཡུལ་དུ་སྣང་བའོ། །ཡུལ་དུ་གྱུར་པའི་རྣམ་ཤེས་ནི་ཕྱི་རོལ་གྱི་ཡུལ་གྱི་རྣམ་



232
རྗེ་བཙུན་པའི་གོ་ལན།
པར་གྱུར་ནས་རང་སྣང་བའི་རྣམ་ཤེས་ཀྱི་ཡུལ་དུ་འགྱུར་རོ་ཞེ་ན། ཞེས་པའི་ལན་དུ། ཡུལ་
དུ་སྣང་ལས་གཞན་འབྱུང་གྱུར་པ་ཡི། །སེམས་ཉིད་དེ་ནི་ཇི་འདྲ་བ་ཞིག་སྣང༌། །ཞེས་
སེམས་ཙམ་པས་ཤེས་པ་ཁ་ནང་ལྟ་ལ་གཉིས་སྣང་ལོག་པའི་ཤེས་པ་དེས་རང་རིག་ཏུ་འདོད་
པ་ལ། ལེགས་ལྡན་འབྱེད་ཀྱིས་དེ་མི་འཐད་དེ། ཡུལ་དུ་སྣང་བ་ལས་གཞན་པའི་དེ་འདྲ་
བའི་རང་རིག་ཚད་མས་མ་མཐོང་བའི་ཕྱིར། ཞེས་རང་རིག་བཀག་པ་དང༌། བདེན་གཉིས་
རང་འགྲེལ་ལས། རང་རིག་འགོག་པ་ན། ཤེས་པ་ནི་གཉིས་ཀྱིས་དབེན་པའི་ངོ་བོ་རིག་
པར་འགྱུར་བ་ཡིན་ཏེ། དེ་མེད་པར་འགྱུར་གྱིས་དེ་ལྟ་མིན་ན་མི་རིགས་པའི་ཕྱིར་རོ། །ཞེས་
གསུངས། དེའི་དོན་ནི་སེམས་ཙམ་པས་ཤེས་པ་གཞན་དབང་ནི་གཉིས་སྣང་གིས་དབེན་
པའི་ངོ་བོ་རང་རིག་གྲུབ་ན། གཞི་དེས་གཟུགས་འཛིན་རྫས་གཞན་དུ་མེད་པར་ཤེས་ཀྱི།
མངོན་སུམ་དུ་གཞི་དེར་རང་རིག་མ་གྲུབ་ན་དེ་ཀུན་བརྟགས་ཀྱིས་སྟོང་པར་མི་འགྲུབ་ཅེས་
འདོད་པ་ལ། དེ་ལྟར་འདོད་པ་མི་རིགས་ཏེ། ཁྱོད་ལྟར་ན་གཞན་དབང་རང་རིག་གིས་
བསྒྲུབ་དགོས་ན། རང་རིག་ཚད་མས་གྲུབ་པ་མི་རིགས་པའི་ཕྱིར། ཞེས་རང་རིག་བཀག་
པ་དང་། ལང་གཤེགས་ལས། རལ་གྲིའི་སོ་དེ་ཉིད་ཀྱིས་དེ་ཉིད་མི་གཅོད་པ་དང་། སོར་
མོའི་རྩེ་མོ་དེ་ཉིད་ཀྱིས་དེ་ཉིད་ལ་མི་རེག་པ་དང་། ལེགས་པར་བསླབ་པའི་ཡར་ཟོར་ཅན་
གྱིས་ཀྱང་རང་གི་ཕྲག་པ་ལ་ཞོན་པར་མི་ནུས་པ་དང་། མེས་རང་གི་བདག་ཉིད་མི་སྲེག་
པ་དང༌། མིག་གིས་རང་གི་བདག་ཉིད་ལ་ལྟ་བ་མིན་པར་གསུངས་པའི་རིགས་པ་རྣམས་
ཀྱིས་རང་རིག་བཀག་པ་ཡིན་ཏེ། སྤྱོད་འཇུག་ལས། གལ་ཏེ་རང་རིག་ཡོད་མིན་ན། །རྣམ་
ཤེས་དྲན་པ་ཇི་ལྟར་འགྱུར། །ཞེས་རང་རིག་མེད་ན་རྣམ་ཤེས་དྲན་པའི་དྲན་ཤེས་ཀྱང་མེད་
པར་འགྱུར་ཞེས་རྩོད་པའི་ལན་དུ། གཞན་མྱོང་བ་དང་འབྲེལ་བ་ལས། །དྲན་འགྱུར་བྱི་
བའི་དུག་བཞིན་ནོ། །ཞེས་ཤེས་པ་རང་གིས་རང་རིག་པའི་རང་རིག་མེད་ཀྱང་། འཛིན་



རྗེ་བཙུན་པའི་གོ་ལན།
233
པའི་ཤེས་པ་ལས་གཞན་གཟུང་བའི་ཡུལ་བློས་མྱོང་བ་ན། དེ་དང་འབྲེལ་བ་སྟེ་དེའི་སྟོབས་
ཀྱིས་ཤེས་པ་དྲན་པའི་དྲན་ཤེས་སྐྱེ་བ་ན་ཤེས་པ་དེ་སྤངས་ནས་སྐྱེ་བ་མིན་གྱིས། སྔར་ཡུལ་
འདི་མཐོང་ངོ་ཞེས་ཡུལ་ཡུལ་ཅན་གཉིས་འབྲེལ་བར་དྲན་པའི་ཕྱིར། ཞེས་ལན་མཛད་པས་
རང་རིག་བཀག་པའི་ཕྱིར། འདི་རྣམས་ཀྱིས་རང་རིག་དོན་དམ་པར་བཀག་པ་ཡིན་གྱི།
ཐ་སྙད་དུ་བཀག་པ་མིན་ནོ་སྙམ་པ་ནི་མི་འཐད་དེ། དེ་ལྟ་ན་ཐ་སྙད་དུ་རལ་གྲི་རང་གི་སོས་
རང་གཅོད་པར་འགལ་བ་སོགས་སུ་འགྱུར་བའི་ཕྱིར་རོ། །ཡང་ཁྱོད་ཀྱིས། འདིར་ཁ་
ཅིག་གིས་སེམས་ཙམ་པའི་ལུགས་ལ་གཟུགས་སྒྲ་སོགས་ཡོད་ཅིང་ཕྱི་དོན་མེད་པར་འདོད་
པ་ནི་མིང་ཙམ་སྟེ། གཞན་དུ་ན་སློབ་དཔོན་འདིས་སེམས་ཙམ་པའི་ཕྱོགས་སྔ་མ་ལོངས་
པར་འགྱུར་བའི་ཕྱིར། ཞེས་བྲིས་པ་ནི། དབུ་མའི་གཞུང་ལུགས་ལོག་པར་བཟུང་བ་མ་
ཟད་སེམས་ཙམ་པའི་གཞུང་ལུགས་ཀྱང་ལོག་པར་བཤད་དོ་ཞེས་སྒྲོག་པར་བྱེད་པ་ཡིན་ཏེ།
མདོ་སྡེ་དགོངས་འགྲེལ་སོགས་སེམས་ཙམ་པའི་མདོ་དང་། བྱམས་པ་དང་ཐོགས་མེད་
སྐུ་མཆེད་ཀྱིས་སེམས་ཙམ་པའི་བསྟན་བཅོས་རྣམས་སུ་གཟུགས་སྒྲ་སོགས་ཚད་གྲུབ་ཏུ་
གསལ་བར་གསུངས་ཤིང༌། སེམས་ཙམ་པས་ཕྱི་དོན་མི་བཞེད་པར་ཁྱོད་རང་གིས་ཀྱང་
ཁས་ལེན་པའི་ཕྱིར། ཡང་ཁྱོད་ཀྱིས་ཊིཀ་ཆེན་ལས། སློབ་དཔོན་ལེགས་ལྡན་འབྱེད་ཀྱིས་
ཡིད་ཀྱི་རྣམ་པར་ཤེས་པ་བདག་ཏུ་ཞལ་གྱིས་བཞེས་པར་གསུངས་པ་ལ། སློབ་དཔོན་དེས་
བདག་ཕུང་གཅིག་ཏུ་འདོད་ཅིང་མང་བཀུར་བས་ཀྱང་དེ་ལས་ལྷག་པ་ཁས་མ་བླངས་པའི་
ཕྱིར་རོ། །ཞེས་བྲིས་པ་ནི། བློ་གྲོས་ཤིན་ཏུ་རྩིང་བའི་གཏམ་ཡིན་ཏེ། ཊཱིཀ་ཆེན་དུ་སློབ་
དཔོན་འདིས་ཕུང་པོ་བདག་ཏུ་འདོད་ཅེས་མ་གསུངས་པའི་ཕྱིར་རོ། །ཡིད་ཀྱི་རྣམ་ཤེས་
ཕུང་པོ་ཡིན་པ་ཁས་བླངས་སོ་སྙམ་ན། འོ་ན་སློབ་དཔོན་འདིས་ཤེས་བྱ་བདག་ཏུ་ཁས་བླངས་
པར་ཐལ། སློབ་དཔོན་འདིས་ང་ཙམ་བདག་ཏུ་ཁས་བླངས་པ་གང་ཞིག །ང་ཙམ་ཤེས་



234
རྗེ་བཙུན་པའི་གོ་ལན།
བྱ་ཡིན་པའི་ཕྱིར། འཁོར་གསུམ། བར་ཁྱབ་ལ་ཁྱེད་རང་ཡང་། ལྷས་བྱིན་དང་བདག་
གཅིག་ཏུ་འདོད་པར་ཐལ། ལྷས་བྱིན་བདག་ཏུ་འདོད་པའི་ཕྱིར། འཁོར་གསུམ། འདིའི་
སྐབས་སུ་འབྲེལ་མེད་ཀྱི་དགག་པ་མང་པོ་འདུག་པ་རྣམས་ནི་གོང་དུ་བཀག་ཟིན་པས་ལན་
མ་བརྗོད། ཡང་ཁྱོད་ཀྱིས། བདེན་པར་ཁས་ལེན་པ་ལ་ངོ་བོ་གཅིག་ན་ཐ་དད་གཏན་མེད་
ཀྱིས་གཅིག་ཏུ་ཕུལ་ཡང་མི་ཐུབ་སྟེ། མདོ་སྡེ་པས་བྱས་མི་རྟག་བདེན་པ་དང་གཅིག་ཏུ་ཁས་
ལེན་ཀྱང་ཐ་དད་གཏན་མེད་ཀྱིས་གཅིག་ཏུ་ཕུལ་མི་ཐུབ་པ་བཞིན་ནོ། །ཞེས་བྲིས་པ་ནི། ཡུལ་
གྱི་གནས་ཚུལ་དང་གྲུབ་མཐའ་སྨྲ་བའི་འདོད་ཚུལ་མ་ཤེས་པའི་གཏམ་ཡིན་ཏེ། བདེན་པར་
གྲུབ་པའི་ངོ་བོ་གཅིག་ཡིན་ན་གཅིག་ཡིན་དགོས་པ་གང་ཞིག་མདོ་སྡེ་པས་བྱས་མི་རྟག་བདེན་
པར་གྲུབ་པའི་ངོ་བོ་གཅིག་ཏུ་འདོད་ཀྱང་། གཅིག་ཏུ་མི་འདོད་པའི་ཕྱིར། འཁོར་གསུམ་
ཁས་བླངས། མདོ་སྡེ་པས་དེ་ལྟར་འདོད་པར་གཅིག་ཏུ་འཕུལ་མི་ནུས་ཞེས་པ་ཡིན་ན་ནི།
ཐལ་འགྱུར་བས་དངོས་སྨྲ་བ་བཀག་ཀྱང་མི་ཁེགས་སོ་ཞེས་ཐལ་འགྱུར་བ་ལ་སྐུར་བ་བཏབ་
པའོ། །ཊིཀ་ཆེན་དུ་ཀུན་བརྟགས་ཀྱི་བདག་མེད་པར་རྟོགས་པས་ལྷན་སྐྱེས་ཀྱི་བདག་མེད་
པར་མ་རྟོགས་པར་གསུངས་པ་ལ། ཁྱོད་ཀྱིས། མཁས་པའི་མཁས་པ་དག་གིས་དེ་ལྟར་
ན་མཐའ་བཞིའི་སྐྱེ་བ་ཀུན་བརྟགས་ཡིན་པའི་ཕྱིར་ཞེས་པ་ལ་ལན་མེད་དོ། །ཞེས་བྲིས་པ་
ནི། ཁྱོད་རང་ཤེས་རབ་རྩིང་བ་སྟེ། འོ་ན་ཆོས་གཅིག་ཁེགས་པས་ཅིག་ཤོས་ཁེགས་དགོས་
ན། ཆོས་གཅིག་རྟོགས་པས་ཅིག་ཤོས་རྟོགས་པའི་ཁྱབ་པ་གྲུབ་པར་ཐལ། ཁྱེད་ཀྱིས་དགག་
པ་དེ་འཐད་པའི་ཕྱིར། འདོད་ན། ཤེས་བྱ་རྟོགས་ན་སྟོང་ཉིད་རྟོགས་དགོས་པར་ཐལ།
ཤེས་བྱ་ཁེགས་ན་སྟོང་ཉིད་ཁེགས་དགོས་པའི་ཕྱིར། འཁོར་གསུམ། དེས་ན་ཁྱོད་ཀྱི་དགག་
པ་དེ་ནི་དཔལ་ལྡན་ཟླ་བའི་གཞུང་འགོག་པར་བྱེད་པ་ཡིན་ཏེ། འཇུག་པ་ལས། ཀུན་བརྟགས་
ཀྱི་བདག་མེད་པར་ཤེས་པས་ལྷན་སྐྱེས་ཀྱི་བདག་འཛིན་གྱི་ཞེན་ཡུལ་སུན་འབྱིན་ནུས་པར་
།



235
རྗེ་བཙུན་པའི་གོ་ལན།
སྨྲ་བ་ནི་མཁས་པའི་བཞད་གད་ཀྱི་གནས་སུ་གསུངས་པ་དང༌། མུ་སྟེགས་ཀྱིས་བཏགས་
པའི་བདག་མེད་པར་ཤེས་པས་ངར་འཛིན་ལྷན་སྐྱེས་བསལ་མི་ནུས་ཤིང་། འཁོར་བ་ལས་
གྲོལ་བ་ཐོབ་མི་ནུས་པར་གསུངས་པའི་ཕྱིར། དཔེར་ན་རང་ཁྱིམ་གྱི་རྩིག་ཕུག་ན་སྦྲུལ་གནས་
པ་མཐོང་བས་སྐྲག་པའི་མི་དེའི་འཇིགས་སྐྲག་བསལ་བའི་ཕྱིར་དུ། མི་བླུན་པོ་གཞན་ཞིག་
གིས་རྩིག་ཕུག་འདི་ན་གླང་པོ་ཆེ་གནས་པ་མེད་དོ་ཞེས་པས་འཇིགས་པ་དེ་སེལ་མི་ནུས་པ་
བཞིན་དུ། ཀུན་བརྟགས་ཀྱི་བདག་མེད་པར་རྟོགས་པས་ངར་འཛིན་ལྷན་སྐྱེས་བསལ་མི་
ནུས་པར་གསལ་བར་གསུངས་པའི་ཕྱིར་ཏེ། འདི་ཉིད་ལས། །བདག་མེད་རྟོགས་ཚེ་རྟག་
པའི་བདག་སྤོང་ཞིང་། །འདི་ནི་ངར་འཛིན་རྟེན་དུའང་མི་འདོད་པས། །དེ་ཕྱིར་བདག་
མེད་ཤེས་པས་བདག་ལྟ་བ། །དཔྱིས་ཀྱང་འབྱིན་ཞེས་སྨྲ་བ་ཤིན་ཏུ་མཚར། །རང་ཁྱིམ་
རྩིག་ཕུག་སྦྲུལ་གནས་མཐོང་བཞིན་དུ། །འདི་ན་གླང་ཆེན་མེད་ཅེས་དོགས་གསལ་ཏེ། །སྦྲུལ་
གྱི་འཇིགས་པའང་སྲོང་བར་བྱེད་པ་ནི། །ཀྱེ་མ་གཞན་གྱི་གནམ་པོར་གྱུར་ཉིད་དོ། །ཞེས་
དང༌། དེའི་རང་འགྲེལ་ལས། རྟག་པའི་བདག་མེད་པས་ཕུང་པོའི་ཡུལ་ཅན་གྱི་ངར་འཛིན་
པ་བསལ་བར་མི་ནུས་ཏེ། དེའི་ཕྱིར་ངེས་པར་འདིའི་འཁོར་བ་པ་ཉིད་རྣམ་པར་མི་འགྱུར་
རོ། །ཞེས་གསུངས་པའི་ཕྱིར། ཡང་ཁྱེད་ཀྱིས། ཊིཀ་ཆེན་འགོག་པའི་ལུགས་སུ་བྱས་
ནས་མཇུག་ཏུ་རྟེན་དང་བརྟེན་པའི་ངོ་བོར་རང་བཞིན་གྱིས་གྲུབ་པ་མེད་དོ་ཞེས་འབྲུ་སྦྱར་
བ་ནི་མི་འཐད་དེ། འདིར་རྟེན་དང་བརྟེན་པ་ཐ་སྙད་དུ་ཡང་ཁས་མི་ལེན་ན་དགག་བྱ་ལ་
ཁྱད་པར་སྦྱར་བ་དོན་མེད་པའི་ཕྱིར། ཞེས་བྲིས་འདུག་པ་ནི། མདོ་བསྟན་བཅོས་རྣམས་
དང༌། །འཇིག་རྟེན་གྱི་ཐ་སྙད་ཀུན་དང་འགལ་བ་ཡིན་ཏེ། མདོ་སྡུད་པ་ལས། །མཁའ་
ལ་རླུང་བརྟེན་དེ་ལ་ཆུ་ཡི་ཕུང་པོ་བརྟེན། །དེ་ལ་ས་ཆེན་འདི་བརྟེན་དེ་ལ་འགྲོ་བ་བརྟེན། །ཞེས་
ནམ་མཁའ་རླུང་ཆུ་སའི་དཀྱིལ་འཁོར་བཞི་སྔ་མ་སྔ་མ་ལ་ཕྱི་མ་ཕྱི་མ་བརྟེན་པ་དང༌། དེ་



236
་
རྗེ་བཙུན་པའི་གོ་ལན།
ལ་གླིང་བཞི་པོའི་འགྲོ་བ་བརྟེན་པར་གསུངས་པའི་ཕྱིར། དབུ་མའི་གཞུང་རྣམས་སུ་རྒྱུ་དང་
འབྲས་བུ་རྟེན་དང་བརྟེན་པར་གསུངས་པའི་ཕྱིར། རྩ་ཤེ་ལས། །བྱེད་པོ་ལས་ལ་བརྟེན་
བྱས་ཤིང་། །ལས་དང་བྱེད་པོ་དེ་ཉིད་ལས། །བརྟེན་ནས་འབྱུང་བ་མ་རྟོགས་པར། །འགྲུབ་
པའི་རྒྱུ་ནི་མ་མཐོང་ངོ༌། །ཞེས་དང༌། ཚིག་གསལ་ལས། མིག་དང་གཟུགས་ལ་བརྟེན་
ནས་མིག་གི་རྣམ་པར་ཤེས་པ་འབྱུང་ངོ་། །ཞེས་མིག་རྟེན་དང༌། མིག་གི་རྣམ་པར་ཤེས་
པ་དེ་ལ་བརྟེན་པར་གསུངས་པའི་ཕྱིར་དང༌། འཇིག་རྟེན་གྱི་ཐ་སྙད་དུ་ཡང་། བླ་མ་ལ་
བརྟེན་པ། རྒྱལ་པོ་ལ་བརྟེན་པ། བློན་པོ་ལ་བརྟེན་པ་སོགས་རྟེན་དང་བརྟེན་པའི་རྣམ་གཞག་
གྲགས་པའི་ཕྱིར། དེ་ནས་འབྲེལ་མེད་ཀྱི་དགག་པ་རྣམ་གྲངས་གསུམ་ཙམ་འདུག་པ་ནི་
གོང་དུ་བཤད་པ་རྣམས་ཀྱིས་དགག་ནུས་པར་འདུག་པས་ལན་མ་བྲིས་སོ། །ཁྱོད་ཀྱིས། སྔར་
བཤད་པ་ལྟར་གྱི་ཆོས་ཀྱི་བདག་མེད་པ་རྣམ་གྲངས་དང་དུས་ཀྱི་སྒོ་ནས་ཡོངས་སུ་རྫོགས་
པར་སྒོམ་པ་མེད་པ་སྟེ། ཞེས་དང༌། ཉོན་མོངས་ཀྱི་ས་བོན་གྱི་གཉེན་པོ་རྫོགས་པར་བསྒོམ་
པ་ཡོད་ལ། ཤེས་བྱའི་སྒྲིབ་པའི་གཉེན་པོ་རྫོགས་པར་བསྒོམ་པ་ནི་མེད་དོ། །ཞེས་བྲིས་
པ་ནི། མ་དག་ས་བདུན་གྱི་སྐབས་སུ་ཤེས་སྒྲིབ་ཀྱི་གཉེན་པོ་མེད་པར་འདོད་པ་དང་འགལ་
ཏེ། རྣམ་གྲངས་གང་དུས་ཀྱི་སྒོ་ནས་ཆོས་ཀྱི་བདག་མེད་རྒྱས་པར་བསྒོམ་པ་ཉོན་སྒྲིབ་ཙམ་
སྤོང་བ་ལ་དགོས་སམ་མི་དགོས། དང་པོ་ལྟར་ན། ཉན་རང་ལ་དེ་མེད་པར་འདོད་པ་དང་
འགལ་ལོ། །ཕྱི་མ་ལྟར་ན། མ་དག་ས་བདུན་གྱི་སྐབས་སུ་དེས་ཅི་ཞིག་བྱ་ལེགས་པར་
སོམས་ཤིག ཅེས་བྲིས་པ་ནི། འབྲེལ་མེད་ཀྱི་དགག་པ་ཡིན་ཏེ། ཉོན་སྒྲིབ་ཙམ་སྤོང་བ་
ལ་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་རྫོགས་པར་བསྒོམ་
པ་མི་དགོས་པར་ཁས་བླངས་པ་ལ། མ་དག་ས་བདུན་གྱི་སྐབས་སུ་ཤེས་སྒྲིབ་སྤོང་བ་མེད་
པ་དང་ཁས་བླངས་པ་འགལ་ཏེ། དེའི་སྐབས་སུ་ཆོས་ཀྱི་བདག་མེད་རིགས་པའི་རྣམ་གྲངས་



རྗེ་བཙུན་པའི་གོ་ལན། ་ ་ 237
མཐའ་ཡས་པའི་སྒོ་ནས་བསྒོམ་པ་ཡོད་པ་གང་ཞིག དེའི་སྐབས་སུ་ཤེས་སྒྲིབ་སྤོང་བ་མེད་
པའི་ཕྱིར། ཞེས་ཟེར་བ་འདུག་པ། འོ་ན་ཁྱོད་རང་ལ། ཉོན་སྒྲིབ་ཙམ་སྤོང་བ་ཐེག་པ་
ཆེན་པོའི་སེམས་བསྐྱེད་དགོས་སམ་མི་དགོས། དང་པོ་ནི་སུ་ཡང་མི་འདོད་པས་ཕྱི་མ་ཁས་
ལེན་དགོས་ལ། དེ་ལྟར་ན་ཐེག་ཆེན་གྱི་ཚོགས་ལམ་ནས་མཐོང་ལམ་མ་ཐོབ་ཀྱི་བར་དུ་
ཤེས་སྒྲིབ་སྤོང་བ་མེད་པའི་སར་འདོད་པ་དང་འགལ་ཏེ། དེའི་སྐབས་སུ་ཐེག་ཆེན་སེམས་
བསྐྱེད་རྫོགས་པར་ཡོད་ཅིང་། དེའི་སྐབས་སུ་ཤེས་སྒྲིབ་སྤོང་བ་མེད་པའི་ཕྱིར། འཁོར་
གསུམ། དེས་ན་ཉོན་སྒྲིབ་ཙམ་སྤོང་བ་ལ་ཆོས་ཀྱི་བདག་མེད་རིགས་པའི་རྣམ་གྲངས་མཐའ་
ཡས་པའི་སྒོ་ནས་རྫོགས་པར་བསྒོམ་མི་དགོས་ཀྱང་། མ་དག་ས་བདུན་གྱི་གནས་སྐབས་
སུ་དེ་ལྟར་བསྒོམས་པས་ཉོན་སྒྲིབ་སྤོང་ནུས་པ་ལ་འགལ་བ་ཅི་ཡོད། བསམ་མནོ་ཁྱེད་རང་
ཐོངས་ཤིག་འདིར་སྨྲས་པ། ཀྱེ་མ་སྙིགས་མ་ལས་ཀྱང་ཆེས་སྙིགས་ཤིང་། །ཁྱད་པར་
ལྟ་བའི་སྙིགས་མ་བདོ་དུས་འདིར། །ནག་ཕྱོགས་ཡིད་བསྐྱོད་མཁས་རློམ་དུ་མ་དང་། །ཐོས་
ཉུང་བླུན་སྒོམ་དུ་མ་མགྲིན་གཅིག་ཏུ། །ཐོག་མེད་དུས་ནས་སྲིད་པར་འཆིང་བྱེད་པའི། །ལྷན་
སྐྱེ་བདེན་འཛིན་ཞེན་ཡུལ་མི་འགོག་པར། །ཡིད་བྱེད་རྟོག་པ་མཐའ་དག་འགོག་པར་བྱེད།
དེ་ལྟར་འགོག་པས་དལ་འབྱོར་རྙེད་དཀའ་དང་། །མྱུར་དུ་འཇིག་ཅིང་འཁོར་བའི་ཉེས་
དམིགས་དང༌། །བྱམས་དང་སྙིང་རྗེ་ཀུན་རྫོབ་སེམས་བསྐྱེད་སོགས། །དཔྱད་སྒོམ་ཚུལ་
དུ་ངེས་པར་བསྒོམ་དགོས་པའི། །ལམ་རྣམས་མཐའ་དག་འགོག་པར་བྱེད་པ་ཡིན། །ལྷ་
མིའི་སྟོན་པ་ཐུགས་རྗེ་ཅན་ཉིད་དང་། །མཁྱེན་བརྩེའི་མངའ་བདག་མི་ཕམ་འཇམ་པའི་
དབྱངས། །འཕགས་པ་ཡབ་སྲས་ལ་སོགས་ཚད་ལྡན་གྱིས། །སྲིད་མཚོ་ལས་སྒྲོལ་ཡང་
དག་ལྟ་བའི་མཆོག །ཆོས་ཀུན་རང་བཞིན་མེད་པར་ལྟ་བ་ཉིད། །ཡིན་ཞེས་ལན་གཅིག་
མིན་པར་གསུངས་ལགས་ཀྱང་། །སྐལ་དམན་རྣམས་ཀྱིས་དེ་ཉིད་དོར་བྱས་ཏེ། །འཛིན་



238
རྗེ་བཙུན་པའི་གོ་ལན།
པ་བཀག་པའི་ཧཱ་ཤང་ལྟ་བ་ལ། །འདི་ནི་སྤྲོས་བྲལ་དབུ་མའི་ལྟ་བ་ཞེས། །སྒྲོག་པར་བྱེད་
ཅིང་འཕགས་པ་ཡབ་སྲས་ཀྱི། །གཞུང་ཀུན་དཀྲུག་ཅིང་འཇམ་དབྱངས་ཙོང་ཁ་པ། །སྨོད་
པར་བྱེད་པའི་ལས་ལ་བརྩེན་པ་རྣམས། །འདྲེན་པ་རྣམས་ཀྱི་བརྩེ་བའི་ཡུལ་ཡིན་པས། །རྒྱལ་
དང་དེ་སྲས་འཕགས་པའི་ཚོགས་རྣམས་ཀྱི། །ཐུགས་རྗེའི་སྤྱན་གྱི་གཟིགས་ནས་འདི་དག་
རྣམས། ཐར་པའི་ལམ་ལ་འཇུག་པར་མཛད་དུ་གསོལ། །ཞེས་སེམས་བསྐྱེད་དྲུག་པའི་
སྐབས་ཀྱི་ལོག་རྟོག་རྣམས་བསལ་ཟིན་ཏོ། ༈ །ཊཱིཀ་ཆེན་དུ་ས་བརྒྱད་པར་འགོག་པ་ལས་
བསླངས་ནས་རྗེས་ཐོབ་ཏུ་ཚོགས་གསོག་པ་ལ་བསྐུལ་བར་མདོ་ལས་གསུངས་པས། དེ་
ཁོ་ན་ཉིད་ཀྱི་རྟོས་པ་ཡོད་ན་དེ་གཅིག་པུ་བསྒོམ་པས་ཆོག་གི ཚོགས་གཞན་གསོག་པ་ལ་
འབད་མི་དགོས་ཟེར་བ་བབ་ཅོལ་དུ་གསུངས་པ་ལ། ཁྱོད་ཀྱིས། དེ་མི་འཐད་དེ། ས་
བརྒྱད་པར་རྣམ་པར་མི་རྟོག་པའི་ཡེ་ཤེས་ལ་མཉམ་པར་བཞག་པ་ཙམ་ལས་བསླངས་ན་དེ་
ཉིད་སྐབས་དེར་འགོག་དགོས་པས། མདོ་ཉིད་ལས། སངས་རྒྱས་ཀྱི་ཆོས་རྗེས་སུ་རྟོགས་
པར་བྱ་བ་ལ་འདི་ནི་དོན་དམ་པའི་བཟོད་པ་ཡང་ཡིན། ཞེས་དང༌། རིགས་ཀྱི་བུ། ལེགས་
སོ་ལེགས་སོ་ཞེས་པའི་གཏང་རག་བྱིན་པ་མི་འཐད་པར་ཐལ་བའི་ཕྱིར་རོ། །ཉན་རང་ལ་
བདག་མེད་གཉིས་རྟོགས་པ་ཡོད་ཀྱང་ཆོས་ཉིད་མངོན་སུམ་དུ་རྟོགས་པའི་མི་རྟོག་ཡེ་ཤེས་
ཡོད་པ་ནི་ཐེག་པ་ཆེ་ཆུང་གི་ལྟ་བ་ཁྱད་པར་མེད་པར་འདོད་པའི་ལུགས་སུ་སྣང་བས་སྔར་
བཀག་ཟིན་ཏོ། །ཞེས་བྲིས་པ་ནི། ཁྱེད་ལ་འདི་ལ་དགག་པ་གཅིག་བཏང་དགོས་ཟེར་བའི་
ཁྲལ་བཀལ་བ་མིན་ལས་ཆེ། འོ་ན། ཁྱོད་རང་དེ་ཁོ་ན་ཉིད་ཀྱི་རྟོགས་པ་ཡོད་ཕྱིན་ཆད་
དེ་གཅིག་པུ་བསྒོམས་པས་ཆོག་གི་ཚོགས་གཞན་གསོག་མི་དགོས་པར་ཐལ། དེ་ལྟར་སྨྲ་
བ་བབ་ཅོལ་སྨྲ་བ་ཊིཀ་ཆེན་དུ་བཤད་པ་དེ་མི་འཐད་པའི་ཕྱིར། འཁོར་གསུམ། གཞན་
ཡང་། ཊཱིཀ་ཆེན་གྱི་དོན་ནི། ས་བཅུ་པའི་མདོ་ལས་ས་བརྒྱད་པར་མི་རྟོག་ཡེ་ཤེས་ལ་དབང་
།



239
རྗེ་བཙུན་པའི་གོ་ལན། ་
སྒྱུར་ཐོབ་ནས་བསྐལ་པ་དུ་མའི་བར་དུ་ཡང་མཉམ་པར་འཇོག་ནུས་པས་མཉམ་བཞག་དེ་
ཙམ་ཞེས་དེ་ལ་མཉམ་པར་འཇོག་པ་འབའ་ཞིག་མ་བྱེད་པར་རྗེས་ཐོབ་ཏུ་བསོད་ནམས་ཀྱི་
ཚོགས་གསོག་པ་ལ་བསྐུལ་བར་གསུངས་ཤེས་བཤད་པ་ལ། ཁྱོད་ཀྱིས་དེ་མ་གོ་བར་བྱང་
སེམས་ས་བརྒྱད་པ་བ་ལ་རྣམ་པར་མི་རྟོག་པའི་ཡེ་ཤེས་ལ་མཉམ་པར་འཇོག་ཅེས་གསུངས་
པར་ཊཱིཀ་ཆེན་དུ་བཤད་འདུག་སྙམ་དུ་གོ་ནས། མདོ་ལས། རིགས་ཀྱི་བུ། ལེགས་སོ་
ལེགས་སོ་ཞེས་གཏང་རག་བྱིན་པ་མི་འཐད་པར་ཐལ་བའི་སྐྱོན་འཕེན་པ་ནི་ཁས་ལེན་མེད་
པའི་ལྟག་ཆོད་འབའ་ཞིག་ཡིན་པའི་ཕྱིར། གཞན་ཡང་། ཉན་རང་བདག་མེད་རྟོགས་པ་
ཡོད་ཀྱང་ཆོས་ཉིད་མངོན་སུམ་དུ་རྟོགས་པ་མེད་པར་སྨྲས་པ་ནི། མདོ་ཉིད་ཀྱིས། རིགས་
ཀྱི་བུ། འདི་ནི་ཆོས་རྣམས་ཀྱི་ཆོས་ཉིད་དོ། །དེ་བཞིན་བཤེགས་པ་རྣམས་བྱུང་ཡང་རུང་།
མ་བྱུང་ཡང་རུང་ཆོས་ཀྱི་དབྱིངས་འདི་ནི་གནས་པ་ཉིད་དེ། འདི་ལྟར་ཆོས་ཐམས་ཅད་
སྟོང་པ་ཉིད་དང་། ཆོས་ཐམས་ཅད་དམིགས་པ་མེད་པའོ། །འདི་ནི་དེ་བཞིན་གཤེགས་
པ་ཉི་ཚེ་རབ་ཏུ་དབྱེ་བར་བྱ་བ་མ་ཡིན་གྱི། ཉན་ཐོས་དང་རང་སངས་རྒྱས་ཐམས་ཅད་ཀྱིས་
རྣམ་པར་མི་རྟོག་པའི་ཆོས་ཉིད་འདི་ཐོབ་བོ། །ཞེས་གསུངས་པའི་ཕྱིར། མདོ་ལས་འདི་
ལྟ་བུའི་གསལ་མི་གསལ་གསུངས་ཀྱང་། ཁྱེད་ཀྱིས་ཉན་རང་གིས་ཆོས་ཉིད་མངོན་སུམ་
དུ་རྟོགས་པ་མེད་ཅེས་སྨྲས་པ་འདིས་མཚོན་པས་ངེས་དོན་གྱི་མདོ་དང་དབུ་མའི་གཞུང་འགོག་
པའི་བསྙོན་ཧམ་མང་དུ་མཛད་འདུག་པ་འདིས། བསྟན་པ་སུན་འབྱིན་པར་འདུག་པས་མི་
མཛད་འཚལ། ཡང་ཁྱོད་ཀྱིས། གཞུང་འདིའི་དགོངས་པ་ནི་ལས་ཉོན་གྱི་དབང་གིས་འཁོར་
བར་སྐྱེ་བ་ས་དང་པོ་ནས་སྤངས། སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ནི་ས་བརྒྱད་
པ་ནས་སྤངས་ཟིན་པས། ཞེས་བྲིས་པ་ནི། མཁས་མང་ཀུན་གྱི་བཞད་གད་བྱ་བའི་གནས་
སུ་སྣང་སྟེ། ས་བརྒྱད་པ་ཡན་ཆད་དུ་སྐྱེ་བ་མཐའ་དག་སྤངས་པར་ཐལ། ཁྱོད་ཀྱི་དམ་



རྗེ་བཙུན་པའི་གོ་ལན།
240
བཅའ་དེ་འཐད་པའི་ཕྱིར། འདོད་མི་ནུས་ཏེ། མཛད་པ་བཅུ་གཉིས་ཀྱི་ནང་ཚན་དུ་གྱུར་
པའི་སྐྱེ་བ་མངོན་པར་སྐྱེ་བའི་མཛད་པ་ཡོད་པའི་ཕྱིར་དང༌། སྨོན་ལམ་གྱི་མཐའ་ས་བརྒྱད་
པ་ཡན་ཆད་དུ་རྫོགས་པར་ཐལ། སྨོན་ལམ་གྱི་དབང་གིས་སྐྱེ་བ་བླངས་ནས་འགྲོ་བའི་དོན་
བྱེད་པ་ས་བརྒྱད་པ་ནས་སྤངས་པའི་ཕྱིར། འདོད་མི་ནུས་ཏེ། བཟང་པོ་སྤྱོད་པའི་མདོ་
ལས་ནམ་མཁའི་མཐར་ཐུག་གྱུར་བ་ཇི་ཙམ་པ། །སེམས་ཅན་མ་ལུས་མཐའ་ཡང་དེ་བཞིན་
ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །བདག་གི་སྨོན་ལམ་མཐའ་ཡང་དེ་
ཙམ་མོ། །ཞེས་གསུངས་པའི་ཕྱིར་དང་། མདོ་སྡེ། འདུལ་བ་ལུང་། བྱང་ཆུབ་སེམས་
དཔའི་སྤྱོད་པ་སྟོན་པའི་བསྟན་བཅོས་རྣམས་ན། དག་ས་ལ་བྱང་ཆུབ་སེམས་དཔའ་དང༌།
དེ་བཞིན་གཤེགས་པ་རྣམས་ཀྱི་སྔོན་སྨོན་ལམ་བཏབ་པའི་དབང་གིས་གདུལ་བྱ་རང་རང་
གི་སྐལ་བ་དང་འཚམ་པའི་སྐྱེ་བ་བླངས་ནས་འགྲོ་དོན་མཛད་པ་མཐའ་ཡས་པ་གསུངས་པའི་
ཕྱིར། དཔེར་ན། མངོན་རྟོགས་རྒྱན་ལས། རིགས་དང་རུས་དང་ཆོ་འབྲང་དང་། །འཁོར་
དང་སྐྱེ་བ་དག་དང་ནི། །ངེས་འབྱུང་བྱང་ཆུབ་ཤིང་རྣམས་དང་། །ཡོན་ཏན་ཕུན་སུམ་
ཚོགས་པ་ཡིན། །ཞེས་ས་དགུའི་ཡོངས་སྦྱོང་དུ་གསུངས་ཤིང་། དེའི་སྐྱེ་བ་ཞེས་པའི་ཚིག་
དོན་འཆད་པ་ན། འགྲེལ་བ་དོན་བསལ་ལས། བརྒྱ་བྱིན་ལ་སོགས་པར་མངོན་པར་སྐྱེ་
བ་དང་། ཞེས་གསུངས་པ་བཞིན་ནོ། །ཡང་ཁྱོད་ཀྱིས། འབྲས་བུ་སངས་རྒྱས་ཀྱི་སའི་
རྣམ་གཞག་ལ། སངས་རྒྱས་ལ་ཡེ་ཤེས་མེད་པའི་ཕྱོགས་དགག གཉིས་སྣང་ཡོད་པའི་
ཕྱོགས་དགག རང་ལུགས་འཐད་ལྡན་བཞག ཐུན་མོང་མིན་པའི་སྐུའི་རྣམ་གཞག་བཤད་
པའོ། །ཞེས་པའི་ས་བཅད་བཞི་བྱས་ནས། གཉིས་པ་ནི། ཕྱིས་ཀྱི་དབུ་མ་པར་རློམ་པ་ཁ་
ཅིག འདི་ལ་སངས་རྒྱས་མ་ཐོབ་བར་དུ་བློ་གཅིག་གིས་སྐད་ཅིག་མ་གཅིག་ལ་ཆོས་ཅན་
སོ་སོར་སྣང་བ་དང་ཆོས་ཉིད་གཉིས་ཀ་དངོས་སུ་མཁྱེན་པ་མི་འོང་བས་དེ་གཉིས་མཁྱེན་



རྗེ་བཙུན་པའི་གོ་ལན།
་
2 41
པ་རེས་འཇོག་ཏུ་འོང་ངོ་། །བདེན་འཛིན་གྱི་བག་ཆགས་མ་ལུས་པར་ཟད་དེ། སངས་
རྒྱས་པ་ནས་དུས་རྟག་ཏུ་དོན་དམ་བདེན་པ་མངོན་སུམ་དུ་མཉམ་གཞག་ལ་བཞུགས་པས།
དེ་ལས་བཞེངས་པའི་མཉམ་རྗེས་རེས་འཇོག་མེད་པའི་ཕྱིར་དང་། བདེན་གཉིས་རང་འགྲེལ་
ལས། མཁྱེན་པའི་སྐད་ཅིག་གཅིག་གིས་ནི། །ཤེས་བྱའི་དཀྱིལ་འཁོར་ཀུན་ཁྱབ་ཅན།
ཞེས་གསུངས་པ་ལྟར་ཡིན་པས་མཉམ་གཞག་ཡེ་ཤེས་དེ་ལས་ངོ་བོ་ཐ་དད་པའི་ཇི་སྙེད་པ་
མཁྱེན་པའི་རྗེས་ཐོབ་ཡེ་ཤེས་མེད་པའི་ཕྱིར་ན་ཡེ་ཤེས་གཅིག་གིས་བདེན་པ་གཉིས་ཀྱི་ཤེས་
བྱ་ཐམས་ཅད་མཁྱེན་པར་འདོད་དགོས་སོ། །གང་གི་ཚེ་ཆོས་ཉིད་ལ་བལྟོས་ཏེ་ཇི་ལྟ་བ་
མཁྱེན་པའི་ཡེ་ཤེས་སུ་སོང་བ་དེའི་ཚེ་བློ་དེའི་ངོར་གཉིས་སུ་སྣང་བ་ཐམས་ཅད་ཉེ་བར་ཞི་
བས་ཡེ་ཤེས་དེས་ཆུ་ལ་ཆུ་བཞག་པ་བཞིན་དུ་རོ་གཅིག་ཏུ་ཞུགས་པ་ཡིན་ལ། གང་གི་ཚེ་
ཆོས་ཅན་ལ་བལྟོས་ཏེ་ཇི་སྙེད་པ་མཁྱེན་པར་སོང་བ་དེའི་ཚེ་ཡུལ་ཡུལ་ཅན་སོ་སོར་སྣང་བའི་
གཉིས་སྣང་ཡོད་ཀྱང་གཉིས་སྣང་འཁྲུལ་པའི་བག་ཆགས་དྲུང་ཕྱུང་བས་སྣང་ཡུལ་མ་འཁྲུལ་
བའི་གཉིས་སྣང་ཡིན་གྱིས་འཁྲུལ་པའི་གཉིས་སྣང་མ་ཡིན་ཏེ། འདི་མ་འཁྲུལ་པའི་ཚུལ་
གཞན་དུ་ལེགས་པར་བཤད་ཟིན་ཏོ། །སངས་རྒྱས་ཀྱི་སར་མཉམ་རྗེས་གཉིས་ཀ་ཡོད་པ་
ནི། རྒྱུད་བླ་མ་ལས། ཤེས་རབ་ཡེ་ཤེས་རྣམ་གྲོལ་རྣམས། །ཞེས་སོགས་ཀྱིས་བསྟན་ལ།
རྗེས་ཐོབ་པ་ཞེས་པའི་དོན་ཡང་མཉམ་གཞག་ལས་ལངས་པའི་རྗེས་ཞེས་དུས་སྔ་ཕྱིའི་རྗེས་
མིན་གྱི་མཉམ་གཞག་དེའི་སྟོབས་ཀྱིས་ཐོབ་པའི་བྱུང་བའི་དོན་ནོ། །དེས་ན་ཆོས་ཅན་ལ་
བལྟོས་ཏེ་ཇི་ལྟ་བ་མཁྱེན་པ་མིན་ལ། ཆོས་ཉིད་ལ་བལྟོས་ཏེ་ཇི་སྙེད་པ་མཁྱེན་པ་ཡིན་ནོ།།
དོན་འདི་ལེགས་པར་ཤེས་ན་བདེན་གཉིས་ལས། རྟག་པའི་ངོ་བོ་དབེན་པ་ཡིས། །ཅི་ལྟར་
སྣང་བ་འདི་ཁོ་ན། །བརྟེན་ཏེ་སྐྱེས་པ་ཐམས་ཅད་ནི། །ཐམས་ཅད་མཁྱེན་པའི་མངོན་
སུམ་གཟིགས། །ཞེས་སོགས་ཀྱི་དོན་ཇི་ལྟ་བ་བཞིན་དུ་རྟོགས་པར་འགྱུར་རོ། །ཞེས་བྲིས་



242
རྗེ་བཙུན་པའི་གོ་ལན།
སོ། །ཞེས་ཊིཀ་ཆེན་གྱི་ལུགས་བརྗོད་ནས། དེ་འགོག་པ་ན། དེ་ལ་སངས་རྒྱས་ཀྱི་སར་
མཉམ་རྗེས་རེས་འཇོག་མེད་པ་དང༌། ཡེ་ཤེས་གཅིག་གིས་ཤེས་བྱ་མ་ལུས་པ་ཅིག་ཅར་
དུ་མཁྱེན་པ་དོན་ལ་འཐད་ཀྱང་ཁྱེད་རང་ལ་འགལ་ཏེ། ཆོས་ཉིད་ལ་བལྟོས་ཏེ་ཇི་ལྟ་བ་མཁྱེན་
པའི་བློ་དེ་ཉིད་ཆོས་ཅན་ལ་བལྟོས་ཏེ་ཇི་སྙེད་མཁྱེན་པའི་ཡེ་ཤེས་སུ་སོང་ངམ་མ་སོང་། སོང་
ནི་དེའི་ཚེ་གཉིས་སྣང་ཡོད་པར་འགྱུར་ཏེ། ཆོས་ཅན་ལ་བལྟོས་ཏེ་ཇི་སྙེད་པ་མཁྱེན་པར་
སོང་བའི་བློ་ཡིན་པའི་ཕྱིར། ཁྱབ་པ་ཁས། མ་སོང་ན། དེའི་ཚེ་བློ་དེ་ལས་གཞན་པ་ཞིག་
ཆོས་ཅན་ལ་བལྟོས་ཏེ་ཇི་སྙེད་པ་མཁྱེན་པར་སོང་བ་ཡིན་ནམ་དེའི་རྗེས་སུ་བྱུང་བའི་བློ་ཞིག་
དེར་སོང་བ་ཡིན། དང་པོ་ལྟར་ན་བློ་གཅིག་གིས་ཆོས་ཅན་དང་ཆོས་ཉིད་ཅིག་ཅར་དུ་མཁྱེན་
པར་འདོད་པ་དང་འགལ་ལ། ཕྱི་མ་ལྟར་ན་མཉམ་རྗེས་རེས་འཇོག་མེད་པ་དང་འགལ་
ལོ། །ཇི་སྙེད་པ་མཁྱེན་པའི་ཡེ་ཤེས་གཉིས་སྣང་ཡོད་པ་ཡང་མི་འཐད་དེ། དེས་གཉིས་
སྣང་གི་བག་ཆགས་མ་ལུས་སྤངས་པའི་ཕྱིར། མ་ཁྱབ་ན། གཉིས་སྣང་འཁྲུལ་པའི་བག་
ཆགས་མ་ལུས་པར་སྤངས་ན་གཉིས་སྣང་འཁྲུལ་བ་མེད་པས་ཁྱབ་པར་འདོད་པ་ཅི་ཞིག བློ་
གཅིག་ཉིད་ཇི་ལྟ་བ་ལ་བལྟོས་ནས་གཉིས་སྣང་ནུབ་པ་དང་། ཇི་སྙེད་པ་ལ་བལྟོས་ནས་གཉིས་
སྣང་དང་བཅས་པའི་དོན་གང་ཡིན། གང་ཡང་རུང་བ་ཞིག་སྒྲུབ་ཤིག །ཕྱི་མ་གྲུབ་སྟེ།
ཇི་སྙེད་པ་ཡུལ་དུ་སྣང་ཞིང་ཡུལ་ཅན་དུ་མི་སྣང་། ཡེ་ཤེས་ཡུལ་ཅན་དུ་སྣང་ཞིང་ཡུལ་
དུ་མི་སྣང་བའི་ཕྱིར་ཞེ་ན། སྔ་མ་ལ་ཡང་ཅིའི་ཕྱིར་མི་མཚུངས། གལ་ཏེ་མི་མཚུངས་
ཏེ། ཇི་ལྟར་རྟོགས་པའི་ཚེ་བློ་དེ་ཉིད་ཆུ་ལ་ཆུ་བཞག་པ་བཞིན་དུ་ཆོས་ཉིད་དང་རོ་གཅིག་
ཏུ་ཞུགས་པའི་ཕྱིར། ཞེ་ན། ཇི་སྙེད་པ་རྟོགས་པའི་ཚེ་གཉིས་སྣང་ནུབ་པར་ཁས་ལེན་དགོས་
ཏེ། དེའི་ཚེ་ཡེ་ཤེས་དེ་ཉིད་ཆུ་ལ་ཆུ་བཞག་པ་བཞིན་དུ་ཇི་སྙེད་པ་དང་རོ་གཅིག་ཏུ་ཞུགས་
པའི་ཕྱིར། མ་གྲུབ་ན། སངས་རྒྱས་ཀྱི་ཡེ་ཤེས་ཆོས་ཅན། ཁྱོད་ལ་ཇི་ལྟ་བ་དང་ཇི་སྙེད་
།
-



243
རྗེ་བཙུན་པའི་གོ་ལན།
པ་ངོ་བོ་ཐ་དད་དུ་སྣང་བར་ཐལ། ཁྱོད་ཇི་ལྟ་བ་རང་དང་ངོ་བོ་གཅིག་ཏུ་སྣང་། ཇི་སྙེད་
པ་རང་ལས་ངོ་བོ་གཞན་དུ་སྣང་བའི་ཕྱིར། རྟགས་གསལ་གར་སོང་ཨེ་རིག ཁྱབ་པ་ངེད་
ཅག་གིས་བྱེད་ལགས་སོ། །གཞན་ཡང་། ཉོན་ཅིག སངས་རྒྱས་ཀྱི་ཡེ་ཤེས་ཆོས་ཅན།
ཁྱེད་ལ་དུས་ཅིག་ཅར་དུ་ཆོས་ཅན་ཇི་སྙེད་པ་སྐྱེ་འགག་དང་བཅས་པ་དང་། སྐྱེ་འགག་མེད་
པ་གཉིས་ཀ་དངོས་སུ་སྣང་བར་ཐལ། ཁྱོད་ལ་དུས་ཅིག་ཅར་དུ་ཇི་སྙེད་པ་གཉིས་སྣང་དང་
བཅས་པའི་ཚུལ་གྱིས་སྣང་། དེའི་ཆོས་ཉིད་ཇི་ལྟ་བ་ལ་གཉིས་སྣང་ནུབ་པའི་ཚུལ་གྱིས་ཀྱང་
སྣང་བའི་ཕྱིར། འདི་གཉིས་སོ་སོར་ཕྲལ་བའི་ཁྱབ་པ་གཞུང་ལུགས་དེའི་དགོངས་པ་ཡིན་
མིན་ལེགས་པར་སོམས། ཁྱོད་ཀྱི་དེ་ལ་ནི་ཆོས་ཅན་ཇི་སྙེད་པ་སྣང་ཙམ་གྱིས་ཀྱང་སྐྱེ་འགག་
དང་བཅས་པར་སྣང་བར་ཁས་ལེན་དགོས་ཏེ། བདེན་གཉིས་ཀྱི་ལུང་དེ་སྐབས་འདིར་ཚད་
ལྡན་དུ་ཁས་བླངས་པའི་ཕྱིར་རོ། །ཆོས་ཉིད་གཉིས་སྣང་ནུབ་པའི་ཚུལ་གྱིས་སྐྱེ་འགག་མེད་
པར་སྣང་བས་མ་ཁྱབ་ན། རིགས་པ་དྲུག་ཅུ་པར། གང་གིས་སྐྱེ་བ་རྣམ་བཏགས་པ། །རྣམ་
པར་མི་མཁས་དེ་ཡིས་ནི། །རྐྱེན་ལས་བྱུང་བའི་དོན་མ་མཐོང་། །ཞེས་པའི་དོན་ཇི་ལྟར་
འཆད། ཅེས་བྲིས་པ་རྣམས་ལ་ལན་རིམ་བཞིན་བཏབ་ན། ཁྱོད་ཀྱིས། ཆོས་ཉིད་ལ་
བལྟོས་ཏེ་ཇི་ལྟ་བ་མཁྱེན་པའི་ཡེ་ཤེས་སུ་སོང་བའི་བློ་དེ་ཉིད་ཆོས་ཅན་ལ་བལྟོས་ཏེ་ཇི་སྙེད་
པ་མཁྱེན་པའི་ཡེ་ཤེས་སུ་སོང་ངམ་མ་སོང་། སོང་ན་དེའི་ཚེ་གཉིས་སྣང་ཡོད་པར་འགྱུར་
ཏེ། ཆོས་ཅན་ལ་བལྟོས་ཏེ་ཇི་སྙེད་པ་མཁྱེན་པའི་ཡེ་ཤེས་སུ་སོང་བའི་བློ་ཡིན་པའི་ཕྱིར།
ཞེས་པའི་དགག་པ་ཡང་གཏི་ཐུག་གི་དགག་པར་སྣང་སྟེ། སངས་རྒྱས་ཀྱི་ཡེ་ཤེས་གཅིག་
ཉིད་ཆོས་ཉིད་ལ་བལྟོས་ནས་གཉིས་སྣང་ནུབ་པའི་ཡེ་ཤེས་ཡིན་ཀྱང་། ཆོས་ཅན་ལ་བལྟོས་
ནས་གཉིས་སྣང་ཡོད་པར་ཁས་བླངས་པ་ལ། དེ་ལ་གཉིས་སྣང་ཡོད་པར་ཐལ། ཞེས་ཚད་
གསལ་དུ་འཕངས་པའི་ཕྱིར། ཇི་སྙེད་པ་མཁྱེན་པའི་ཡེ་ཤེས་ལ་གཉིས་སྣང་ཡོད་པ་ཡང་



244
རྗེ་བཙུན་པའི་གོ་ལན།
མི་འཐད་དེ། དེས་གཉིས་སྣང་གི་བག་ཆགས་མ་ལུས་པར་སྤངས་པའི་ཕྱིར། མ་ཁྱབ་
སྟེ། གཉིས་སྣང་འཁྲུལ་བའི་བག་ཆགས་མ་ལུས་པར་སྤངས་ན་གཉིས་སྣང་འཁྲུལ་པ་མེད་
པས་ཁྱབ་པར་འདོད་པ་ཅི་ཞིག་ཅེས་བྲིས་འདུག་པ། འོ་ན་སངས་རྒྱས་འཕགས་པའི་རྒྱུད་
ལ་དགེ་བ་མེད་པར་ཐལ། དེས་དེའི་བག་ཆགས་སྤངས་པའི་ཕྱིར། ཁྱབ་པ། ཁྱོད་རང་
གི་ཁྱབ་འགྲིག་ལ་དངོས་འགལ། མ་གྲུབ་ན། ཇི་སྙེད་པ་མཁྱེན་པའི་རྣམ་མཁྱེན་གྱིས་གཉིས་
སྣང་གི་བག་ཆགས་མ་ལུས་པར་མ་སྤངས་པར་ཐལ། མ་གྲུབ་པའི་ཕྱིར། ཁྱབ་པ་ཚད་
མས་གྲུབ་ཅིང་རྟགས་གསལ་དངོས་འགལ་ཡིན་པས་འཁོར་གསུམ་ཡང་ཁྱོད་ཀྱིས། བློ་
གཅིག་ཉིད་ཇི་ལྟ་བ་ལ་བལྟོས་ནས་གཉིས་སྣང་ནུབ་པ། ཇི་སྙེད་པ་གཉིས་སྣང་དང་བཅས་
པའི་དོན་གང་ཡིན། ཞེས་བྲིས་ནས་ཁྱེད་རང་གི་ཕོ་ཚོད་ཀྱིས་བརྟག་པ་བྱས་ནས་དགག་
པ་ལྟར་སྣང་བྱས་པ། དྲི་བ་དེ་ཉིད་ཀྱི་ལན་བཏབ་པས་དགག་ནུས་པར་འདུག་པས་དྲི་བ་
དེའི་ལན་ནི། སངས་རྒྱས་ཀྱི་ཡེ་ཤེས་གཅིག་ཉིད་ཀྱིས་ཇི་ལྟ་བ་འཇལ་བ་ན་ཡུལ་ཡུལ་ཅན་
གཉིས་ཆུ་ལ་ཆུ་བཞག་པ་ལྟར་ཐ་དད་པ་ལྟ་བུ་སྣང་བ་མེད་པར་རོ་གཅིག་ཏུ་ཞུགས་པས་གཉིས་
སྣང་ནུབ་པ་དང་། ཡེ་ཤེས་དེས་ཆོས་ཅན་ཇི་སྙེད་པ་རྣམས་འཇལ་བ་ན་ཡུལ་ཡུལ་ཅན་
ཆུ་ལ་ཆུ་བཞག་པ་ལྟར་གྱི་རོ་གཅིག་པར་མ་སོང་བར། ཡུལ་ཡུལ་ཅན་ཐ་དད་པའི་གཉིས་
སྣང་ཡོད་པས་ཇི་སྙད་པ་ལ་གཉིས་སྣང་དང་བཅས་པ་ཡིན་ནོ། །བྱས་པ་ལ། ཁྱོད་ཀྱིས།
སངས་རྒྱས་ཀྱི་ཡེ་ཤེས་ཆོས་ཅན། ཁྱོད་ལ་ཇི་ལྟ་བ་དང་། ཇི་སྙེད་པ་ངོ་བོ་ཐ་དད་དུ་སྣང་
བར་ཐལ། ཁྱོད་ལ་ཇི་ལྟ་བ་རང་དང་ངོ་བོ་གཅིག་ཏུ་སྣང་། ཇི་སྙེད་པ་དེ་རང་ལས་ངོ་བོ་
གཞན་དུ་སྣང་བའི་ཕྱིར། རྟགས་གསལ་གར་སོང་ཨེ་རིག ཅེས་པའི་རྟགས་གཉིས་པ་
ཁྱོད་ཀྱིས་བསྐལ་པའི་བར་དུ་བསྒྲུབས་ཀྱང་སྒྲུབ་མི་ནུས་ཏེ། སངས་རྒྱས་ཀྱི་ཡེ་ཤེས་དེ་ཇི་
སྙེད་པ་དང་ངོ་བོ་གཞན་མིན་པའི་ཕྱིར། རྟགས་གསལ་གཉིས་ཀ་ཁས་བླངས། ཁྱབ་པ་



245
རྗེ་བཙུན་པའི་གོ་ལན།
ཚད་མས་གྲུབ། འཁོར་གསུམ་བྱང་བ་ཨེ་རིག །ཡང་ཁྱོད་ཀྱིས། སངས་རྒྱས་ཀྱི་ཡེ་
ཤེས་ཆོས་ཅན། ཁྱོད་ལ་དུས་ཅིག་ཅར་དུ་ཆོས་ཅན་ཇི་སྙེད་པ་སྐྱེ་འགག་དང་བཅས་པ་དང་།
སྐྱེ་འགག་མེད་པ་གཉིས་ཀ་དངོས་སུ་སྣང་བར་ཐལ། ཁྱོད་ལ་དུས་ཅིག་ཅར་དུ་ཇི་སྙེད་པ་
གཉིས་སྣང་དང་བཅས་པའི་ཚུལ་གྱིས་ཀྱང་སྣང་། དེའི་ཆོས་ཉིད་ཇི་ལྟ་བ་གཉིས་སྣང་ནུབ་
པའི་ཚུལ་གྱིས་ཀྱང་སྣང་བའི་ཕྱིར། ཞེས་བྲིས་པའི་ཆོས་ཅན་ཇི་སྙེད་པ་དེ་འདུས་བྱས་སུ་
གྱུར་པའི་ཆོས་ཅན་ལ་བྱེད་ན་ནི་ཁྱབ་པ་མེད་དེ། སངས་རྒྱས་ཀྱི་ཡེ་ཤེས་དེ་གཉིས་སྣང་
དང་བཅས་པར་སྣང་། དེ་སྐྱེ་འགག་མེད་པར་མི་སྣང་བའི་ཕྱིར་ཏེ། སངས་རྒྱས་ཀྱི་ཡེ་
ཤེས་ལ་སྣང་བ་སྣང་བ་ལྟར་དུ་གྲུབ་པ་གང་ཞིག །དེ་སྐྱེ་འགག་དང་བཅས་པ་ཡིན་པའི་ཕྱིར།
རྟགས་སླ། དེ་འདུས་མ་བྱས་སུ་གྱུར་པ་ལ་བྱེད་ན་ཡང་ཁྱབ་པ་མེད་དེ། སངས་རྒྱས་ཀྱི་
ཡེ་ཤེས་དེ་གཉིས་སྣང་དང་བཅས་པར་སྣང་ཡང་དེ་དེ་ལ་སྐྱེ་འགག་དང་བཅས་པར་མི་སྣང་
བའི་ཕྱིར་ཏེ། དེ་སྐྱེ་འགག་དང་བཅས་པ་མིན་པའི་ཕྱིར། རྟགས་སླ། ཡང་ཁྱོད་ཀྱིས།
བདེན་གཉིས་ཀྱི་ལུང་ཚད་ལྡན་དུ་ཁས་ལེན་ན། ཇི་སྙེད་པ་མཁྱེན་པའི་ཡེ་ཤེས་ལ་སྣང་ན་
དེ་ལ་སྐྱེ་འགག་དང་བཅས་པར་སྣང་བས་ཁྱབ་ཅེས་པ་དང་། དེ་ལ་ཆོས་ཉིད་སྣང་ན་དེ་ལ་
ཆོས་ཉིད་གཉིས་སྣང་ནུབ་པའི་ཚུལ་གྱིས་སྐྱེ་འགག་མེད་པར་སྣང་བས་མ་ཁྱབ་ན། རིགས་
པ་དྲུག་ཅུ་པར། གང་གིས་སྐྱེ་བར་རྣམ་བཏགས་པ། །རྣམ་པར་མི་མཁས་དེ་ཡིས་ནི། །རྐྱེན་
ལས་བྱུང་བའི་དོན་མ་མཐོང༌། །ཞེས་པའི་དོན་ཇི་ལྟར་འཆད། ཅེས་དྲིས་པའི་ཁྱབ་པ་
དང་པོ་ལ། དེར་ཐལ། དེའི་ཕྱིར། རྟགས་ཁྱེད་རང་གིས་ཀྱང་ཁས་བླངས། འདོད་ན།
ཁྱབ་པ་གཤོག །མ་གྲུབ་ན། ཇི་སྙེད་པ་མེད་པར་ཐལ། མ་གྲུབ་པ་དེའི་ཕྱིར། འདོད་ན།
ཇི་སྙེད་པ་སྐྱེ་འགག་དང་བཅས་པར་ཐལ། འདོད་པ་གང་ཞིག སངས་རྒྱས་ཀྱི་ཡེ་ཤེས་
ལ་སྣང་བ་སྣང་བ་ལྟར་དུ་གྲུབ་པའི་ཕྱིར། འདོད་མི་ནུས་ཏེ། འདུས་མ་བྱས་སུ་གྱུར་པའི་



246
རྗེ་བཙུན་པའི་གོ་ལན།
ཀུན་རྫོབ་བདེན་པ་རྣམས་ཀྱང་ཇི་སྙེད་པ་ཡིན་པའི་ཕྱིར། དྲི་བ་གཉིས་པ་ནི། ཁྱེད་རང་
གིས་ཁྱེད་རང་ལ་ཅོ་འདྲི་བའི་དྲི་བ་ཡིན་ཏེ། ངེད་ཀྱིས་དེ་ལྟར་མ་ཁྱབ་པར་ཁས་མ་བླངས་
པའི་ཕྱིར། ཁྱོད་ཀྱིས། ཇི་ལྟར་སྣོད་ཀྱི་དབྱེ་བས། ཞེས་སོགས་ཀྱི་རྩ་འགྲེལ་གྱིས་སངས་
རྒྱས་ཀྱི་ཡེ་ཤེས་སྐྱེ་མེད་དང་། སྐྱེ་བ་སོགས་མཐའ་དག་ལ་གཉིས་སྣང་ནུབ་པར་བསྟན་
པར་འདོད་པ་དང༌། སངས་རྒྱས་ཀྱི་ཡེ་ཤེས་ལ་སྐྱེ་འགག་མེད་པའི་ལུང་ནི། རིགས་པ་
དྲུག་ཅུ་པར། གང་གིས་སྐྱེ་དང་འཇིག་པ་དག །ཚུལ་འདི་ཡིས་ནི་སྤངས་གྱུར་པ། །རྟེན་
ཅིང་འབྲེལ་འབྱུང་གསུང་བ་ཡིས། །ཐུབ་དབང་དེ་ལ་ཕྱག་འཚལ་ལོ། །འདིར་ཡང་། དེ་
ཚེ་སྐྱེ་བ་མེད་ཅིང་འགག་པ་མེད། །ཅེས་དང༌། འགྲེལ་བར། ཡེ་ཤེས་ཀྱི་རང་བཞིན་
ཅན་གྱི་སྐུ་ཤེས་བྱའི་བུད་ཤིང་སྐམ་པོ་མ་ལུས་པ་ལས་ཤེས་བྱ་སྐྱེ་བ་མེད་པ་དང་ལྡན་པར་
གྱུར་པ་གང་ཡིན་པ་འདི་ནི་སངས་རྒྱས་རྣམས་ཀྱིས་ཆོས་ཀྱི་སྐུའོ། །ཞེས་དང༌། མདོ་ལས་
ཀྱང་། སྐྱེ་བ་མེད་ཅིང་འགག་པ་མེད་ཅེས་བྱ་བ་ནི་དེ་བཞིན་གཤེགས་པའི་ཚིག་བླ་དྭགས་
སོ། །ཞེས་གསུངས་པ་རྣམས་ཏེ། གལ་ཏེ་དེ་དག་དོན་དམ་པར་སྐྱེ་འགག་མེད་པའི་དོན་
ཡིན་གྱི་ཐ་སྙད་དུ་མིན་ནོ་སྙམ་ན། དེ་ནི་མིན་ཏེ། ཐ་སྙད་དུ་ནི་གདུལ་བྱའི་སྣང་ངོར་ཁས་
བླངས་པ་ཙམ་ཡིན་གྱི། སངས་རྒྱས་རང་སྣང་ལ་དོན་དམ་པར་དེ་དག་མེད་པ་ནི་འཕགས་
པའི་ལམ་བདེན་ལ་ཡང་ཡོད་པའི་ཕྱིར། དེ་ལྟར་ན་སངས་རྒྱས་ཀྱི་ཡེ་ཤེས་རྟག་པར་ཐལ།
ཐ་སྙད་དུ་ཡང་སྐྱེ་འགག་དང་བྲལ་བའི་ཕྱིར་སྙམ་ན། ངེས་དོན་གྱི་བཀའ་དང་བསྟན་བཅོས་
རྣམས་ལས། གཙང་བདག་བདེ་དང་རྟག་པའི་ཕ་རོལ་ཏུ་ཕྱིར་པར་གསུངས་པའི་སྟེང་དུ་
སླེབ་འདུག་པས་འདོད་ཐོག་ཏུ་བྱའོ། །ཞེས་བྲིས་པ་རྣམས་རིམ་གྱིས་བཀག་ན། ཇི་ལྟར་
ཞེས་པ་རྩ་འགྲེལ་གྱི་སྣོད་ཐ་དད་པའི་སྟེང་དུ་ནམ་མཁའ་ཐོགས་སྒྲིབ་ཀྱི་དབྱེ་བ་མེད་པ་ལྟར།།
གཟུགས་སྒྲ་སོགས་ཀྱི་དངོས་པོ་ལ་དོན་དམ་པར་དངོས་པོར་བྱས་པའི་དབྱེ་བ་མེད་པར་རོ་



247
་་་་་
་
རྗེ་བཙུན་པའི་གོ་ལན།
་247
གཅིག་པར་བསྟན་པ་ཡིན་གྱི། སངས་རྒྱས་ཀྱི་ཡེ་ཤེས་གཟུགས་ཚོར་སོགས་སྐྱེ་འགག་དང་
བཅས་པའི་དངོས་པོ་ལ་གཉིས་སྣང་ནུབ་པར་སྟོན་པའི་ཚིག་གི་ཟུར་ཙམ་ཡང་མེད་པའི་ཕྱིར་
དང༌། སངས་རྒྱས་ཀྱི་ཡེ་ཤེས་སྐྱེ་འགག་དང་བཅས་པའི་དངོས་པོ་ལ་གཉིས་སྣང་ནུབ་ན།
སྐྱེ་འགག་དང་བཅས་པའི་དངོས་པོ་དེ་དོན་དམ་པར་འགྱུར་ཞིང་། དེ་ལྟར་ན་དངོས་པོ་སྣང་
བའི་སངས་རྒྱས་ཀྱི་ཡེ་ཤེས་མེད་པར་ཐལ་བའི་སྐྱོན་ཡོད་པའི་ཕྱིར། གལ་ཏེ་དངོས་པོ་སྣང་
བའི་སངས་རྒྱས་ཀྱི་ཡེ་ཤེས་ཀྱང་མེད་དོ་སྙམ་ན། དེ་ནི་མི་འཐད་དེ། སངས་རྒྱས་ཀྱི་ཡེ་
ཤེས་ལ་ཆོས་ཅན་ཇི་སྙེད་པ་སྣང་བའི་ཕྱིར། མ་གྲུབ་ན། དངོས་འགལ་ཡིན་ཏེ། ཁྱོད་
རང་གིས་སངས་རྒྱས་ཀྱི་ཡེ་ཤེས་འཕགས་པ་འོག་མའི་ཡེ་ཤེས་ལས་ཁྱད་པར་འཕགས་ཚུལ་
འཆད་པ་ན། ཆོས་ཅན་ཇི་སྙེད་པ་སྣང་ཡང་། སྐྱེ་འགག་དང་བཅས་པར་མི་སྣང་བ་དང་།།
ཞེས་བྲིས་པའི་ཕྱིར། གཞན་ཡང་། སངས་རྒྱས་ཀྱི་ཡེ་ཤེས་ལ་སྐྱེ་འགག་སྣང་བར་ཐལ།
ཇི་སྙེད་པ་མཁྱེན་པའི་རྣམ་མཁྱེན་ལ་སྐྱེ་འགག་སྣང་བའི་ཕྱིར། སྐྱེ་འགག་ཇི་སྙེད་པ་ཡིན་
པ་གང་ཞིག ཇི་སྙེད་པ་མཁྱེན་པའི་རྣམ་མཁྱེན་ལ་ཇི་སྙེད་པ་འགའ་ཞིག་སྣང་ལ་འགའ་
ཞིག་མི་སྣང་བའི་ཁྱད་པར་མི་འཐད་པའི་ཕྱིར། དེས་ཇི་སྙེད་པ་འགའ་ཞིག་མཁྱེན་ལ་ཇི་
སྙེད་པ་འགའ་ཞིག་མི་མཁྱེན་པའི་ཁྱད་པར་མི་འཐད་པའི་ཕྱིར། གོང་གི་རྩ་རྟགས་དང་པོ་
གྲུབ་སྟེ། འདིའི་ཐད་ཀྱི་རང་འགྲེལ་ལས། དཔེར་ན་བུམ་པ་དང་མཁར་གཞོང་ལ་སོགས་
པ་ཐ་དད་ཀྱང་སྒྲིབ་པ་མེད་པ་ཉིད་དུ་མི་མཚུངས་པའི་ཕྱིར། དེར་རྟོགས་པའི་ནམ་མཁའ་
ལ་ཐ་དད་པ་མེད་པ་དེ་བཞིན་དུ། གཟུགས་དང་ཚོར་བ་ལ་སོགས་པའི་དངོས་པོ་ཐ་དད་
ཀྱང་དེར་རྟོགས་པའི་དེ་ཁོ་ན་ཉིད་སྐྱེ་བ་མེད་པའི་མཚན་ཉིད་ཅན་ལ་ཐ་དད་པ་མེད་པས་དེ་
ཁོ་ན་ཉིད་རོ་གཅིག་ཁོ་ནར་ཤེས་པར་བྱའོ། །ཞེས་གསུངས་པ་གང་ཞིག ལུང་འདིས་སངས་
རྒྱས་ཀྱི་ཡེ་ཤེས་དེ་སྐྱེ་འགག་ལ་གཉིས་སྣང་ནུབ་པར་དངོས་ཤུགས་གང་གིས་ཀྱང་མ་བསྟན་



248
རྗེ་བཙུན་པའི་གོ་ལན།
པར་གཟུར་གནས་མཁས་པ་རྣམས་ཀྱིས་ཚད་མས་གྲུབ་པའི་ཕྱིར། ཁྱོད་ཀྱིས་སངས་རྒྱས་
ཀྱི་ཡེ་ཤེས་ལ་སྐྱེ་འགག་མེད་པར་སྟོན་པའི་ལུང་རྣམས་ནི། ཞེས་པ་ནས། བླ་དྭགས་སོ་
ཞེས་བྲིས་པ་ནི་འབྲེལ་མེད་ཡིན་ཏེ། རིགས་པ་དྲུག་ཅུ་པའི་ལུང་དེས་ནི་སྐྱེ་འཇིག་རང་བཞིན་
གྱིས་གྲུབ་པ་སྤངས་པའི་ཚུལ་འདིའི་སྒོ་ནས། དེ་རྟེན་འབྱུང་དུ་གསུངས་པའི་སངས་རྒྱས་
ལ་ཕྱག་འཚལ་བ་དང༌། དེ་ཚེ་སྐྱེ་བ་མེད་ཅིང་ཞེས་སོགས་རྩ་འགྲེལ་གྱིས། སྒྲིབ་བྲལ་གྱི་
དེ་ཁོ་ན་ཉིད་ཀྱི་ཆོས་སྐུ་སྐྱེ་འགག་དང་བྲལ་བར་བསྟན་གྱི། སངས་རྒྱས་ཀྱི་ཡེ་ཤེས་ལ་སྐྱེ་
འགག་མེད་པར་མ་བསྟན་པ་གང་ཞིག མདོ་དེས་སྐྱེ་འགག་དང་བྲལ་བའི་ཆོས་སྐུ་དེ་ཉིད་
དེ་བཞིན་གཤེགས་པའི་སྐུར་བསྟན་པའི་ཕྱིར། རྟགས་དང་པོ་སླ་ཞིང་། གཉིས་པ་དང་
གསུམ་པ་གྲུབ་སྟེ། རང་འགྲེལ་གྱི་དོན་ནི། ཡུལ་ཅན་སངས་རྒྱས་ཀྱི་ཡེ་ཤེས་ཀྱི་རང་བཞིན་
ཅན་གྱི་སྐུ་གཉིས་སུ་སྣང་བའི་ཤེས་བྱའི་ཡུལ་བུད་ཤིང་སྐམ་པོ་དང་འདྲ་བ་མ་ལུས་པ་ཡེ་ཤེས་
ཀྱི་མེ་དང་འདྲ་བ་མ་ལུས་པས་བསྲེགས་པ་ལས། ཤེས་བྱ་རང་བཞིན་གྱིས་སྐྱེ་བ་མེད་པ་
ཅི་འདྲ་བ་དེ་འདྲ་བའི་རྣམ་པ་ཅན་དུ་བཞུགས་པས། ཤེས་པ་རང་བཞིན་གྱིས་མ་སྐྱེས་པ་
དེའི་རྣམ་པ་ཅན་དང་ལྡན་པར་འགྱུར་བའི་དེ་ཁོ་ན་ཉིད་ཞི་བ་དེ་ནི་རྒྱལ་བ་རྣམས་ཀྱི་ཆོས་
སྐུ་ཡིན་ཞེས་པའི་དོན་ཡིན་ལ། དེ་ལྟ་བུའི་ཆོསསྐུ་དེ་སྐྱེ་འགག་དང་བྲལ་བའི་ཤེས་བྱེད་དུ།
རང་འགྲེལ་ལས། དེ་ཚེ་སྐྱེ་བ་མེད་ཅིང་ཞེས་པ་དང༌། གོང་གི་མདོ་རྣམས་དྲངས་པའི་
ཕྱིར་ཏེ། རང་འགྲེལ་ལས། གོང་དུ་དྲངས་པ་དེ་དག་གི་མཇུག་ཏུ། ཆོས་ཀྱི་སྐུ་འདི་ནི།
དེ་ཚེ་སྐྱེ་བ་མེད་ཅིང་འགག་པ་མེད་པ་སྟེ། འདི་ཉིད་ཀྱི་དབང་དུ་མཛད་ནས། འཇམ་དཔལ་
གྱིས་སྐྱེ་བ་མེད་ཅིང་འགག་པ་མེད་པ་ཞེས་གསུངས་པ་འདི་ནི་དེ་བཞིན་གཤེགས་པའི་ཚིག་
བླ་དྭགས་སོ་ཞེས་གསུངས་སོ་ཞེས་གསུངས་པའི་ཕྱིར། ཡང་ཁྱོད་ཀྱིས། ཐ་སྙད་ནི་གདུལ་
བྱའི་ངོར་ཁས་བླངས་པ་ཙམ་ཡིན་གྱི། སངས་རྒྱས་རང་སྣང་ལ་དོན་དམ་དང་ཐ་སྙད་གཉིས་



རྗེ་བཙུན་པའི་གོ་ལན།
249
དབྱེར་མེད་པའི་ཕྱིར། ཞེས་པ་འདི་ནི། གཞུང་ལུགས་ཚད་ལྡན་མཐའ་དག་དང་འགལ་
ཞིང༌། རང་གིས་ཁས་བླངས་པ་དང་ཡང་འགལ་བའི་འགལ་འདུའི་ཕུང་པོ་དང་། རྒྱང་
འཕེན་པ་ལས་ཀྱང་ཐ་ཆད་པའི་ཆད་ལྟ་སྨྲ་བའི་གཞུང་འཛུགས་པར་བྱེད་པ་ཡིན་ཏེ། ཐ་
སྙད་དུ་གདུལ་བྱའི་གཞན་ངོར་ཁས་ལེན་པ་ཙམ་ཡིན་གྱི་སངས་རྒྱས་རང་སྣང་ལ་མེད་ན།
ཐ་སྙད་སངས་རྒྱས་ཀྱི་ཡེ་ཤེས་ཀྱིས་མ་གཟིགས་དགོས། དེ་སངས་རྒྱས་ཀྱི་ཡེ་ཤེས་ཀྱིས་
མ་གཟིགས་ན། དེ་མེད་དགོས། དེ་མེད་ན། གཞུང་ལུགས་ཚད་ལྡན་མཐའ་དག་དང་
འགལ་བར་འགྱུར་བའི་ཕྱིར་ཏེ། ཁྱེད་རང་གི་ཁས་བླངས་དང་ཡང་འགལ་ཏེ། ཐ་སྙད་
སངས་རྒྱས་རང་སྣང་ལ་མེད་ན། ཐ་སྙད་བདེན་པ་ཡང་སངས་རྒྱས་རང་སྣང་ལ་མེད་དགོས།
དེ་ལྟར་ན། ཐ་སྙད་བདེན་པ་མེད་དགོས་ཤིང་། དེ་མེད་ན་གོང་དུ་ཁྱེད་རང་གིས་དེ་ཡོད་
པར་བསྒྲུབས་པ་དང་དངོས་སུ་འགལ་བའི་ཕྱིར། གཞན་ཡང་། གཟུགས་སྐུ་རྣམ་པ་གཉིས་
ཀྱང་གདུལ་བྱའི་གཞན་སྣང་ཁོ་ན་ཡིན་པར་ཐལ། ཐ་སྙད་བདེན་པ་གདུལ་བྱའི་གཞན་སྣང་
ཁོ་ན་ཡིན་པའི་ཕྱིར། ཁྱོད་རང་གི་དམ་བཅའ་འཐད་པའི་ཕྱིར། འདོད་ན། དེ་གཉིས་
གདུལ་བྱའི་རྒྱུད་ལ་ཡོད་པར་ཐལ། འདོད་པའི་ཕྱིར། ཁྱབ་པ་ཡང་དོན་གྱིས་ཁས་བླངས་
པས། འཁོར་གསུམ། ཁྱབ་པ་ཇི་ལྟར་ཁས་བླངས་ན། ཁྱེད་རང་གིས་གོང་དུ་སྔ་རབས་
པ་འགོག་པའི་སྐབས་སུ། སྐུ་དང་ཡེ་ཤེས་ལ་སོགས་པ་གཞན་སྣང་ཁོ་ན་ཡིན་ན། ཚོགས་
ལམ་པའི་རྒྱུད་ལ་དེ་རྣམས་ཡོད་པར་ཐལ་བ་དང་། སངས་རྒྱས་རང་སྣང་དང༌། གདུལ་
བྱའི་སེམས་སྣང་མ་གཏོགས་པའི་སྐུ་དང་ཡེ་ཤེས་ཡོད་པར་ཐལ་བའི་སྐྱོན་འཕངས་པ་དྲན་
པར་གྱིས་ཤིག གཞན་ཡང་། ཁྱོད་ཀྱི་རྩ་བའི་དམ་བཅའ་དེ་མི་འཐད་དེ། ཐ་སྙད་ནི་
གདུལ་བྱའི་གཞན་ངོར་ཁས་བླངས་པ་ཙམ་མིན་གྱི་ཞེས་པ་ཙམ་གྱི་སྒྲས་སངས་རྒྱས་རང་
སྣང་ལ་ཡང་ཁས་ལེན་རིགས་པའི་ཕྱིར་ཏེ། དེ་སངས་རྒྱས་རང་ལུགས་ལ་ཁས་ལེན་རིགས་



རྗེ་བཙུན་པའི་གོ་ལན།
250
པའི་ཕྱིར། སྡོམ་པ་གསུམ་བསྟན་པའི་མདོ་ལས། འཇིག་རྟེན་ང་དང་ལྷན་ཅིག་རྩོད་ཀྱི།
ང་ནི་འཇིག་རྟེན་དང་ལྷན་ཅིག་མི་རྩོད་དེ། འཇིག་རྟེན་ན་གང་ཡོད་པར་འདོད་པ་དེ་ང་ཡང་
ཡོད་པར་འདོད་དོ། །གང་འཇིག་རྟེན་ན་མེད་པར་འདོད་པ་དེ་ང་ཡང་མེད་པར་འདོད་དོ།
ཞེས་གསུངས་པའི་ཕྱིར། གཞན་ཡང་། སངས་རྒྱས་རང་སྣང་ལ་ཐ་སྙད་མི་འཐད་ན།
སངས་རྒྱས་རང་སྣང་ལ་ཇི་སྙེད་པ་ཡང་མི་འཐད་པར་འགྱུར་ལ། དེ་ལྟར་ན་ཇི་སྙེད་པ་
མཁྱེན་པའི་ཡེ་ཤེས་རང་སྣང་ལ་ཇི་སྙེད་པ་མི་འཐད་པས། ཇི་སྙེད་པ་མེད་པར་ཐལ་བའི་
སྐྱོན་ཡོད་པའི་ཕྱིར། དེས་ན་ཐ་སྙད་ཐམས་ཅད་གདུལ་བྱའི་གཞན་ངོ་ཙམ་དུ་ཁས་བླངས་
ནས་སངས་རྒྱས་རང་སྣང་ལ་མེད་པར་འདོད་པ་ནི། ཐ་སྙད་ཀྱི་རྣམ་གཞག་ཐམས་ཅད་
འཇིག་པར་བྱེད་པ་ཡིན་ལ། དེ་ནི་རྒྱང་འཕེན་ལས་ཀྱང་ཐ་ཆད་པའི་ཆད་མཐར་སྨྲ་བ་ཡིན་
ཏེ། རྒྱང་འཕེན་གྱིས་དབང་པོའི་མངོན་སུམ་གྱི་སྤྱོད་ཡུལ་རྣམས་ཡོད་པར་འདོད་ལ། དེས་
ནི་ཐ་སྙད་ཐམས་ཅད་མེད་པར་འདོད་པའི་ཕྱིར། ཡང་ཁྱོད་ཀྱིས་མི་རྟག་པ་དང༌། འདུས་
བྱས་དང་། རྫུན་པ་དང་། བསླུ་བ་རྣམས་དོན་གཅིག་པར་གསུངས་ཤིང་། འདི་འཕགས་
པ་འོག་མའི་ལམ་བདེན་ལ་ཡོད་ཅིང་སངས་རྒྱས་ཀྱི་ཡེ་ཤེས་ལ་མེད་པ་ཞིག་དགོས་ཞེས་པ་
དང་། སངས་རྒྱས་ཀྱི་ཡེ་ཤེས་རྟག་པར་ཐལ་ཏེ། ཞེས་པ་ནས། འདོད་ཐོག་ཏུ་བྱའོ། །ཞེས་
པའི་བར་རིམ་པ་བཞིན་བཀག་ན། གཟུགས་སྐུ་གཉིས་ཆོས་ཅན། མི་རྟག་པ་ཡིན་པར་
ཐལ། འདུས་བྱས་ཡིན་པའི་ཕྱིར། རྟགས་ཚད་མས་གྲུབ་ཅིང་། ཁྱོད་རང་གྱིས་ཀྱང་
ཁས་བླངས་སོ། །གོང་འོག་ཀུན་ཏུ་གཟུགས་སྐུ་འདུས་བྱས་སུ་ཁས་བླངས་པའི་ཕྱིར་རོ།
འདོད་ན་སོང་། དེ་ཆོས་ཅན། ཁྱབ་པ་འདུ་བྱེད་ཀྱི་སྡུག་བསྔལ་ཡིན་པར་ཐལ། འདོད་
པའི་ཕྱིར། འཁོར་གསུམ་ཁས་བླངས་སོང་། ཁྱབ་པ་ནི་གོང་དུ་སྙིང་རྗེ་གསུམ་གྱི་ཁྱད་
པར་འཆད་པའི་སྐབས་སུ། ཁྱེད་རང་གིས། དེ་ཡང་དངོས་པོར་སྨྲ་བ་དག་གིས། ཟག་



251
རྗེ་བཙུན་པའི་གོ་ལན།
མེད་ཀྱི་ཡེ་ཤེས་ཀྱང་སྐད་ཅིག་གིས་འཇིག་པར་འདོད་པས། སྐད་ཅིག་གིས་འཇིག་པ་ཙམ་
ལ་འདུ་བྱེད་ཀྱི་སྡུག་བསྔལ་དུ་མི་འདོད་པར། ངེད་ཀྱི་དེ་ཡང་རྐྱེན་ལ་སྐྱེ་ཞེས། ཀུན་སློང་
གིས། གཙོ་བོ་སྲིད་པའི་རྐྱེན་གྱིས་འཕངས་པའི་ཕུང་པོ་ཙམ་འདོད་ཀྱང་། འདིར་ནི་རྒྱུད་
བླར། བསླུ་བའི་ཆོས་ཅན་ཕྱིར། ཞེས་པའི་འགྲེལ་བར་མདོ་དྲངས་པ་ལས། མི་རྟག་པ་
ཐམས་ཅད་སྡུག་བསྔལ་དུ་གསུངས་པ་དང་། ཞེས་མི་རྟག་པ་ཐམས་ཅད་ལ་ཁྱབ་པ་འདུ་
བྱེད་ཀྱི་སྡུག་བསྔལ་གྱིས་ཁྱབ་པར་ཁས་བླངས་པའི་ཕྱིར། རྩ་བར་འདོད་ན། གཟུགས་
སྐུ་ཁྱབ་པ་འདུ་བྱེད་ཀྱི་སྡུག་བསྔལ་དུ་འདོད་པ་ལས་ཁ་འཆལ་ཆེ་བ་ཅི་ཞིག་ཡོད། གཞན་
ཡང་། འདུས་མ་བྱས་ཀྱི་ནམ་མཁའ་ཆོས་ཅན། འདུས་བྱས་ཡིན་པར་ཐལ། རྫུན་པ་
ཡིན་པའི་ཕྱིར། ཀུན་རྫོབ་ཀྱི་བདེན་པ་ཡིན་པའི་ཕྱིར། འཁོར་གསུམ་མིན་ནམ། གཞན་
ཡང་། རྒྱུན་མཐའི་ཡེ་ཤེས་སྐད་ཅིག་ཐ་མས་ཉེར་ལེན་བྱས་པ་ལས་བྱུང་བའི་ཡེ་ཤེས་ཡོད་
པར་ཐལ། རྒྱུན་མཐའ་ནས་རིག་པ་རྒྱུན་མི་འཆད་པའི་ཕྱིར། རྟགས་ཁས་སོ། །འདོད་
ན། རྒྱུན་མཐའི་ཡེ་ཤེས་སྐད་ཅིག་ཐམས་ཅད་ཉེར་ལེན་བྱས་པ་ལས་བྱུང་བའི་རྟག་པ་ཡོད་
པར་འདོད་པ་ཁྱོད་ནི་རྒྱ་བོད་ཀྱི་ཚད་ལྡན་གྱི་གྲུབ་མཐའ་སྨྲ་བ་ཀུན་ལས་ཕྱི་རོལ་ཏུ་གྱུར་པའོ།
གཞན་ཡང་། ཁྱོད་རང་གིས་སྔ་རབས་པ་འགོག་པའི་སྐབས་སུ་རྒྱུན་མཐའི་ཡེ་ཤེས་ཀྱི་སྤང་
བྱ་རྒྱུན་གཅོད་པ་ཡིན་གྱི། ཡེ་ཤེས་རྒྱུན་གཅོད་པ་མིན་ཞེས་ཁས་བླངས་པ་མི་འཐད་པར་
ཐལ། རྒྱུན་མཐའི་ཡེ་ཤེས་ཀྱི་རྒྱུན་དུ་གྱུར་པའི་ཡེ་ཤེས་མེད་པའི་ཕྱིར། མ་གྲུབ་ན། དེ་
ལྟ་བུའི་ཡེ་ཤེས་རྟག་པ་ཡིན་པར་ཐལ། འདོད་པ་གང་ཞིག སངས་རྒྱས་ཀྱི་ཡེ་ཤེས་རྟག་
པ་ཡིན་པའི་ཕྱིར། འཁོར་གསུམ། དེས་ན། རྒྱུད་བླར། དེ་བཞིན་གཤེགས་པའི་ཆོས་སྐུ་
གཙང་བདག་བདེ་དང་རྟག་པའི་ཕ་རོལ་ཏུ་ཕྱིན་པའི་ཡོན་ཏན་བཞི་དང་ལྡན་པར་གསུངས་
པས་ཡེ་ཤེས་ཆོས་སྐུ་རྟག་པར་འདོད་ན། སངས་རྒྱས་དཀོན་ཅོག་འདུས་མ་བྱས་ལ་སོགས་



252
རྗེ་བཙུན་པའི་གོ་ལན།
པའི་ཡོན་ཏན་བརྒྱད་ལྡན་དུ་གསུངས་པས་འདུས་བྱས་སུ་གྱུར་པའི་སངས་རྒྱས་དཀོན་ཅོག་
ཀྱང་འདུས་མ་བྱས་སུ་འདོད་དགོས་པར་མཚུངས་སོ། །ཡང་ཁྱོད་ཀྱིས། སྔོན་ཚེ་སྟོབས་
བཅུ་བསྐྱེད་པའི་ས་ལ་ཞེས་པའི་ས་དེ་བཅུ་པ་ལ་བྱེད་པས་ནག་འཚོའི་འགྱུར་མ་དག་པར་
འཆད་པ་ནི་འབྲེལ་མེད་པའི་ཕྱིར་ཏེ། ནག་འཚོའི་འགྱུར་ལྟར་ན་ཡང་དེའི་སྐབས་ཀྱི་ས་
དེ་ས་བཅུ་པ་ལ་ཊཱིཀ་ཆེན་ལས་ཀྱང་བཤད་པའི་ཕྱིར། ཡང་ཁྱོད་ཀྱིས། སེམས་འགག་པ་
དེ་སྐུ་ཡིས་མངོན་སུམ་མཛད། །ཅེས་པའི་སྐབས་སུ། སངས་རྒྱས་ཀྱི་སེམས་སེམས་བྱུང་
ཡོད་ན་ཤེས་པ་དམིགས་རྣམ་མི་འདྲ་བ་དུ་མ་ཡོད་དགོས་པས་དེ་མེད་པའི་ཕྱིར་ན་སེམས་
སེམས་བྱུང་གཉིས་མེད་ཅེས་པ་དེས། ཤེས་པ་ཙམ་ལ་སེམས་སུ་འཇོག་ས་མེད་པ་ནི་མིན་
ནོ། །ཞེས་བྲིས་པས་དངོས་འགལ་ཁས་བླངས་པ་ཡིན་ཏེ། ཇི་ལྟར་བླངས་ན། སངས་
རྒྱས་ཀྱི་ས་ན་སེམས་ཡོད་པར་ཐལ། སངས་རྒྱས་ཀྱི་ས་ན་ཤེས་པ་ཙམ་ལ་སེམས་སུ་འཇོག་
པའི་སེམས་མེད་པ་མིན་པའི་ཕྱིར། འཁོར་གསུམ། གཞན་ཡང་། སངས་རྒྱས་ཀྱི་ས་ནི་
སེམས་ཡོད་པར་ཐལ། སྒྲིབ་པ་སྤངས་པའི་སེམས་ཡོད་པའི་ཕྱིར་ཏེ། ཆོས་དབྱིངས་བསྟོད་
པ་ལས། ཇི་ལྟར་མེ་ཡིས་དག་པའི་གོས། །སྣ་ཚོགས་དྲི་མས་དྲི་མ་ཅན། །ཇི་ལྟར་མེ་ཡི་
ནང་བཅུག་ན། །དྲི་མ་ཚིག་འགྱུར་གོས་མིན་ལྟར། །དེ་བཞིན་འོད་གསལ་བ་ཡི་སེམས།
འདོད་ཆགས་ལས་སྐྱེས་དྲི་མ་ཅན། །ཡེ་ཤེས་མེ་ཡིས་དྲི་མ་བསྲེགས། །དེ་ཉིད་འོད་གསལ་
བ་ཡིན་ནོ། །ཞེས་རྡོ་རྒྱུས་ཀྱི་གོས་དྲི་མ་ཅན་མེར་བཅུག་པ་ན་མེས་དྲི་མ་འཚིག་ཀྱང་གོས་
མི་འཚིག་པ་ལྟར། སེམས་ཀྱི་དྲི་མ་ཡེ་ཤེས་ཀྱི་མེས་བསྲེགས་པ་ན། དྲི་མ་བསྲེགས་པ་
ཡིན་གྱི་འོད་གསལ་བའི་སེམས་མེད་པར་མི་འགྱུར་ཞེས་སངས་རྒྱས་ཀྱི་ས་ན་སེམས་ཡོད་
པར་གསལ་བར་གསུངས་པའི་ཕྱིར། གཞན་ཡང་སངས་རྒྱས་ཀྱི་ས་ན་སེམས་ཡོད་པར་
ཐལ། སངས་རྒྱས་ཀྱི་ས་ན་ཕ་རོལ་ཏུ་ཕྱིན་པ་དྲུག་དང༌། འདུན་པ་དང་ཏིང་ངེ་འཛིན་དང་།



རྗེ་བཙུན་པའི་གོ་ལན།
་ ་ ་253
དྲན་པ་རྣམས་ཡོད་པའི་ཕྱིར། འདི་ཉིད་ལས། གཏོང་བ་སྦྱིན་པའི་ཕ་རོལ་ཕྱིན། །ཞེས་
སོགས་ཕ་རོལ་ཏུ་ཕྱིན་པ་དྲུག་སངས་རྒྱས་ཀྱི་ས་ན་ཡོད་པར་གསུངས་པའི་ཕྱིར་དང་། རང་
འགྲེལ་དུ། གཟུངས་རྒྱལ་གྱིས་ཞུས་པའི་མདོ་དྲངས་པ་ལས། རིགས་ཀྱི་བུ། གཞན་
ཡང་དེ་བཞིན་གཤེགས་པའི་འདུན་པ་ཉམས་པ་མེད་དོ། །དེ་ལ་འདུན་པ་གང་ཞེ་ན། འདི་
ལྟ་སྟེ། དགེ་བའི་ཆོས་ལ་འདུན་པའོ། ཞེས་དང་། རིགས་ཀྱི་བུ། གཞན་ཡང་། དེ་
བཞིན་གཤེགས་པའི་ཏིང་ངེ་འཛིན་ཉམས་པ་མེད་དོ། དེ་བཞིན་གཤེགས་པའི་ཏིང་ངེ་འཛིན་
གང་ཡིན་པ་དེ་ནི་ཆོས་ཐམས་ཅད་མ་ཉམས་པ་མེད་པ་ཉིད་དང་། མི་ཉམས་པ་མིན་པ་དང་
ཇི་ལྟ་བ་བཞིན་ནོ། །རིགས་ཀྱི་བུ། གཞན་ཡང་། དེ་བཞིན་གཤེགས་པའི་ཤེས་རབ་ཉམས་
པ་མེད་པའི་ཕྱིར་རོ། །ཤེས་རབ་གང་ཞེ་ན། གང་ཆོས་ཐམས་ཅད་རབ་ཏུ་ཤེས་པ་དེས།
གཞན་གྱི་དྲིང་མི་འཇོག་པའི་ཤེས་རབ་བོ་། །ཞེས་དང༌། དེ་བཞིན་གཤེགས་པའི་དྲན་པ་
ནི་ཇི་ལྟར་ཡང་ཉམས་པ་མེད་དོ། །ཞེས་གསུངས་པའི་ཕྱིར། གཞན་ཡང་། སངས་རྒྱས་
ཀྱི་ས་ན་སེམས་ཡོད་པར་ཐལ། དེ་ཉིད་ལས། དེ་བཞིན་གཤེགས་པ་ནི་སེམས་ཤིན་ཏུ་
སྦྱངས་པ་བརྩོན་འགྲུས་བརྩོམས་པ་བརྩོན་འགྲུས་ཀྱི་བསྔགས་པ་སྨྲ་བ་དེས། ཞེས་དེ་བཞིན་
གཤེགས་པས་སེམས་ཡོད་པར་གསལ་བར་གསུངས་པ་དང་། ཡིད་ཀྱི་ལས་ཐམས་ཅད་
ཡེ་ཤེས་ཀྱི་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་བ་ཞེས་པའི་དེ་བཞིན་གཤེགས་པས་
ཡིད་ཀྱི་ལས་ཡོད་པར་གསལ་བར་གསུངས་པའི་ཕྱིར། འདི་དག་ནི་མཚོན་པ་ཙམ་ཡིན་
གྱི། ངེས་དོན་གྱི་མདོ་རྣམས་དང་། འཕགས་པ་ཡབ་སྲས་ཀྱི་དབུ་མའི་གཞུང་རྣམས་ལས།
སངས་རྒྱས་ཀྱི་ས་ན་སེམས་སེམས་བྱུང་ཡོད་པ་དང་། སངས་རྒྱས་ཀྱི་ཡེ་ཤེས་རྒྱུ་རྐྱེན་ལས་
བྱུང་བ་དང་། དེས་ཀྱང་རང་འབྲས་བསྐྱེད་པ་སོགས་ཀྱི་རྣམ་གཞག་མཐའ་ཡས་པ་གསུངས་
པས། སངས་རྒྱས་ཀྱི་སར་སེམས་བྱུང་མེད་པ་དང་། སངས་རྒྱས་ཀྱི་ཡེ་ཤེས་རྟག་པར་



རྗེ་བཙུན་པའི་གོ་ལན།
ག་ད་བ་མ་254
འདོད་པ་ནི་ནོར་བ་ཆེན་པོའོ། །གལ་ཏེ་སངས་རྒྱས་ཀྱི་ས་ན་སེམས་སེམས་བྱུང་མེད་པ།
འདིར། སེམས་འགགས་པ་དེ་སྐུ་ཡིས་མངོན་སུམ་མཛད། །ཅེས་དང་། དེའི་འགྲེལ་
བར། དེ་ལྟར་ན་ཡེ་ཤེས་ཀྱི་ཡུལ་དེ་ཁོ་ན་ཉིད་ལ་རྣམ་པ་ཐམས་ཅད་དུ་དེའི་ཡུལ་ཅན་སེམས་
དང་སེམས་ལས་བྱུང་བ་རྣམས་མི་འཇུག་པས། ཞེས་པའི་དོན་ཡིན་ནོ་སྙམ་ན། དེ་ནི་མི་
འཐད་དེ། སངས་རྒྱས་ཀྱི་སར་སེམས་དང་སེམས་ལས་བྱུང་བའི་རྣམ་རྟོག་འགག་པ་དང་།
དེ་ཉིད་དེ་ཁོ་ན་ཉིད་ཀྱི་དོན་ལ་མི་འཇུག་པའི་དོན་ཡིན་པའི་ཕྱིར། ཚིག་གསལ་ལས། རྣམ་
པར་རྟོག་པ་ནི་སེམས་ཀྱི་རྒྱུ་བ་ཡིན་ལ་དེ་དང་བྲལ་བའི་ཕྱིར། ཞེས་སེམས་ཀྱི་རྒྱུ་བ་རྣམ་
རྟོག་ཏུ་གསུངས་ཤིང་། འདི་ཉིད་ལས། ཞི་སྐུ་དཔག་བསམ་ཤིང་ལྟར་གསལ་གྱུར་ཅིང་།
ཡིད་བཞིན་ནོར་བུ་ཇི་བཞིན་རྣམ་མི་རྟོག །ཅེས་དང༌། དེའི་འགྲེལ་བར། སེམས་དང་
སེམས་ལས་བྱུང་བ་དང་བྲལ་བའི་ཕྱིར་རོ། །ཞི་བའི་རང་བཞིན་ཅན་ཡིན་ཡང་སེམས་ཅན་
གྱི་དོན་མཛད་པར་སྤྱོད་པ་གསལ་བར་བྱེད་པ་ནི། འདི་རྣམ་པར་མི་རྟོག་པ་ཉིད་ཡིན་དུ་
ཟིན་ཀྱང་དཔག་བསམ་གྱི་ཤིང་དང་ཡིད་བཞིན་གྱི་ནོར་བུ་ལྟར། ཇི་ལྟར་མངོན་པར་འདོད་
པར་རྒྱུ་བ་ཉིད་དོ། །ཞེས་ཞི་བའི་དོན་སེམས་སེམས་བྱུང་དང་བྲལ་བ་ལ་བཤད་ནས་སེམས་
སེམས་བྱུང་དང་བྲལ་བའི་རྣམ་པར་མི་རྟོག་པའི་ཞི་བ་ཡིན་དུ་ཟིན་ཀྱང༌། ཡིད་བཞིན་གྱི་
ནོར་བུ་དང་དཔག་བསམ་གྱི་ཤིང་ལྟར་འགྲོ་བའི་དོན་བྱེད་པར་གསུངས་པས། སེམས་སེམས་
བྱུང་དང་བྲལ་བ་རྣམ་རྟོག་མེད་པའི་དོན་དུ་གསལ་བར་གསུངས་པ་དང་། ཡང་ཚིག་གསལ་
ལས། མདོ་ལས་དོན་དམ་པའི་བདེན་པ་གང་ཞེ་ན། གང་ལ་སེམས་ཀྱི་རྒྱུ་བ་ཡང་མེད་
ན། ཡི་གེ་རྣམས་ལྟ་སྨོས་ཀྱང་ཅི་དགོས་ཞེས་གསུངས་སོ། །དེ་ལྟར་ན་རྣམ་པར་རྟོག་པ་
མེད་པ་ཡིན་ནོ། །ཞེས་སེམས་སེམས་བྱུང་གི་རྒྱུ་བ་རྣམ་རྟོག་ལ་གསལ་བར་གསུངས་པའི་
ཕྱིར། ཡང་ཁྱོད་ཀྱིས། འགྲེལ་བཤད་དུ་སངས་རྒྱས་ཐམས་ཅད་ཀྱི་ཆོས་སྐུ་ཡིན་པར་



རྗེ་བཙུན་པའི་གོ་ལན།
255
བཤད་པའི་དོན་ནི་འདིར་འབྱུང་བའི་འབྲས་བུའི་རྣམ་གཞིག་རྣམས་ནི་སངས་རྒྱས་སྤྱིའི་དབང་
དུ་བྱས་པ་ཡིན་པ་དེ་རིང་སངས་རྒྱས་པ་ལྟ་བུ་ཞིགལ་ཚང་དགོས་ལ། དེ་ལྟར་ན་སངས་
རྒྱས་དེའི་སྤྲུལ་སྐུ་འབྱུང་བའི་རྒྱུ་ཆོས་སྐུ་དེ་སངས་རྒྱས་གཞན་རྣམས་ཀྱི་ཆོས་སྐུ་དབྱེར་མེད་
གཅིག་ཡིན་པས་དེའི་ཐོག་མའི་ཚད་བཟུང་བ་སྟེ་དེ་ལས་གཞན་དུ་དེ་རིང་སངས་རྒྱས་པའི་
ཆོས་སྐུའི་ཐོག་མ་དེ་རིང་ཡིན་ན། དེ་ལྟ་བུའི་སངས་རྒྱས་འབྱུང་བར་མི་འགྱུར་ཏེ། དེ་
ལ་འདི་ནས་བཤད་པའི་དུས་ཀྱི་ཁྱད་པར་མ་ཚང་བའི་ཕྱིར། ཞེས་བྲིས་པ་དང༌། ཊཱིཀ་
ཆེན་ལས། སངས་རྒྱས་ཐམས་ཅད་ཀྱི་ཆོས་སྐུ་གཅིག་ཡིན་ན། སངས་རྒྱས་སྔ་མ་རྣམས་
སངས་རྒྱས་པའི་ཚེ་སྔར་སངས་རྒྱས་པ་དང་། འཚང་རྒྱ་རྒྱུའི་ཆོས་སྐུ་ཡང་སྔོན་དུ་ཐོབ་
ཟིན་པས་ཤིན་ཏུ་འགལ་བའི་ཕྱིར། ཞེས་གསུངས་པ་ལ། ཁྱོད་ཀྱིས། ཊཱིཀ་ཆེན་ལས་དེ་
ལྟར་བཤད་པ་ནི། རྩ་བར་གསང་བ་འདི་བཤད་པར་མི་བྱ་བའི་ཡུལ་དུ་སོང་སྟེ། རྒྱུ་མཚན་
དེ་གཉིས་བཟུང་ནས་གཞན་ངོར་དེ་རིང་སངས་རྒྱས་པ་ལྟ་བུ་ཞིག་གིས་ཆོས་སྐུའི་ཐོག་མ་
ཚད་བཟུང་དུ་མེད་པ་བློར་མ་ཤོང་ནས་སངས་རྒྱས་ཀྱིས་ཆོས་སྐུ་གཅིག་ཡིན་ཞེས་སྐུར་བ་
བཏབ་འདུག་པའི་ཕྱིར་རོ། །ཞེས་བྲིས་པ་རྣམས་ནི། ལུང་རིགས་དང་འགལ་ཞིང་ཁས་
བླངས་ནང་འགལ་བ་སྣང་སྟེ། ཇི་ལྟར་འགལ་ན། དེ་རིང་སངས་རྒྱས་པའི་སངས་རྒྱས་
འཕགས་པ་དེས་འདིར་བཤད་པའི་སྐུ་གསུམ་ཀ་ཐོབ་པར་ཐལ། དེ་སངས་རྒྱས་ཡིན་པ་ནི་
གང་ཞིག འདིར་བཤད་པའི་འབྲས་བུའི་རྣམ་གཞག་སངས་རྒྱས་སྤྱིའི་དབང་དུ་བྱས་པ་ཡིན་
པའི་ཕྱིར། འདོད་ན། དེས་སྐུ་གསུམ་ཀ་དེ་རིང་ཐོབ་པར་ཐལ། དེ་དེ་རིང་སངས་རྒྱས་
པ་གང་ཞིག སྐུ་གསུམ་ཐོབ་པ་དེ་སངས་རྒྱས་སྤྱིའི་དབང་དུ་བྱས་པའི་ཕྱིར། རྟགས་གཉིས་
དངོས། འདོད་ན། དེས་དེ་རིང་ཆོས་སྐུ་ཐོབ་པར་ཐལ། འདོད་པའི་ཕྱིར། འདོད་མི་
ནུས་ཏེ། དེས་བསྐལ་པ་དཔག་ཏུ་མེད་པའི་སྔ་རོལ་ཏུ་ཆོས་སྐུ་ཐོབ་པའི་ཕྱིར། དེའི་ཆོས་



རྗེ་བཙུན་པའི་གོ་ལན།
256 ་
སྐུའི་བསྐལ་པ་དཔག་ཏུ་མེད་པའི་སྔ་རོལ་ཏུ་སངས་རྒྱས་པའི་སངས་རྒྱས་ཀྱི་ཆོས་སྐུ་དང་
དབྱེར་མེད་པའི་ཕྱིར། གཞན་ཡང་། དེ་རིང་གསར་དུ་སངས་རྒྱས་པའི་སངས་རྒྱས་ཀྱི་
ཆོས་སྐུའི་ཐོག་མ་དེ་རིང་ཡིན་པར་ཐལ། དེས་གཟུགས་སྐུ་ཐོབ་པའི་ཐོག་མ་དེ་རིང་གང་
ཞིག་དེས་སྔར་བཤད་པའི་སྐུ་གསུམ་ཅིག་ཅར་དུ་ཐོབ་པའི་ཕྱིར། དང་པོ་གྲུབ་སྟེ། དེས་
སངས་རྒྱས་ཐོབ་པའི་ཐོག་མ་དེ་རིང་ཡིན་པའི་ཕྱིར། གཉིས་པ་གྲུབ་སྟེ། ཁྱེད་རང་གིས་
སྤྲུལ་སྐུ་འབྱུང་བའི་རྒྱུ་ནི་སྔར་བཤད་པའི་སྐུ་གསུམ་ཅིག་ཅར་བརྙེས་པ་དེ་ཉིད་ཡིན་ལ། ཞེས་
ཁྱོད་རང་གིས་གོང་དུ་བཤད་པའི་ཕྱིར། གཞན་ཡང་། ཁྱོད་ཀྱིས་རང་བཞིན་རྣམ་དག་
གི་ཆོས་དབྱིངས་བློ་བུར་གྱི་དྲི་མ་ཟད་པའི་ཚེ་དེ་ཉིད་སངས་རྒྱས་དངོས་སུ་མ་ཐོབ་པས་དེའི་
ཐོག་མ་མེད་ཅེས་བཤད་པ་དེ་མི་འཐད་པར་ཐལ། རང་བཞིན་རྣམ་དག་སངས་རྒྱས་གང་
ཞིག ཆོས་སྐུའི་ཐོག་མ་ཡོད་པའི་ཕྱིར། འཁོར་གསུམ། རྟགས་དང་པོ་ཁས་བླངས་སོ། །
རང་བཞིན་རྣམ་དག་གདོད་ནས་སངས་རྒྱས་ཡིན་པ་དང་། ཞེས་ཁྱོད་རང་གིས་བཤད་པའི་
ཕྱིར། ཞེས་པ་ཡང་ཁས་བླངས་པ་ནི། ཁྱོད་རང་གིས་བཤད་མ་ཐག་པ་དེའི་མཇུག་ཏུ་དེའི་
ཐོག་མ་མེད་པ་གསང་བ་ཡིན་པ་ནི། སངས་རྒྱས་ཐོག་མ་ཐ་མ་མེད། །དང་པོའི་སངས་
རྒྱས་རྒྱུ་མེད་པ། །ཞེས་དྲངས་པའི་ཕྱིར། གཞན་ཡང་། སེམས་ཅན་ཐམས་ཅད་འབད་
མེད་དུ་གྲོལ་བར་ཐལ། སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཡོད་པའི་ཕྱིར་ཏེ། །
སེམས་ཅན་ཐམས་ཅད་ཀྱི་རྒྱུད་ལ་རང་བཞིན་རྣམ་དག་ཡོད་པ་གང་ཞིག །དེ་སངས་རྒྱས་
ཡིན་པའི་ཕྱིར། ཁྱོད་ལྟར་ན་སངས་རྒྱས་ཐོབ་པ་དང་མ་ཐོབ་པའི་ས་མཚམས་ཀྱང་གཞག་
ཏུ་མེད་པར་འགྱུར་ཏེ། མ་འོངས་པ་ན་སངས་རྒྱས་ཐོབ་འགྱུར་གྱི་སེམས་ཅན་རྣམས་ཀྱིས་
ཀྱང་སངས་རྒྱས་ཟིན་གྱིས་ཆོས་སྐུ་དབྱེར་མེད་གཅིག་ཏུ་འདོད་པ་ནི། སེར་སྐྱ་པས་སྤྱི་གཙོ་
བོ་རྟག་པ་དང་རྣམ་འགྱུར་ཐམས་ཅད་ཀྱི་བདག་པོར་ཁས་བླངས་པ་དང་ཁྱད་པར་མི་འདུག་



རྗེ་བཙུན་པའི་གོ་ལན།
257
པས། འདི་ལྟ་བུའི་གསང་ཚིག་ནི་ཐར་འདོད་རྣམས་ཀྱི་རྣ་བར་བསྒྲག་པར་བྱ་བ་མིན་པས།
ཐར་འདོད་རྣམས་དེ་བསྙད་པའི་ཡུལ་མ་ཡིན་པ་བདེན་པར་སྣང་ངོ་། །ཡང་ཁྱོད་ཀྱིས་ཊིཀ་
ཆེན་དུ། ཟླ་བའི་ཞབས་ཀྱིས་འཕགས་པ་ཡབ་སྲས་ཀྱི་དགོངས་པ་འགྲེལ་ཚུལ་འདི། སེམས་
ཙམ་པར་མ་ཟད་དབུ་མ་རང་རྒྱུད་པ་རྣམས་ཀྱི་ལུགས་དང་ཡང་ཐུན་མོང་མིན་པར་གསུངས་
པ་ལ། དེ་མི་འཐད་དེ། འདིར་རང་རྒྱུད་པ་ལ་ཟུར་ཟ་བ་ཡིན་ན་བསྟན་བཅོས་གཞན་ལས་
སྐྱེ་བ་སྔ་ཕྱི་གཉིས་སོ་སོར་སོང་བས་དཔེ་དོན་མི་འགྲིག་པའི་ཕྱིར་དང༌། ཞེས་སོགས་བློ་
མ་ཞི་བའི་དགག་པ་བྲིས་པ་ལ་ལན་གཞན་བརྗོད་དགོས་པར་མི་འདུག རང་འགྲེལ་ལས།
ཇི་ལྟར་དབུ་མའི་བསྟན་བཅོས་མ་རྟོགས་པར་བསྟན་བཅོས་གཞན་ལ་སྟོང་པ་ཉིད་ཅེས་བྱ་
བའི་ཆོས་འདི་ཕྱིན་ཅི་མ་ལོག་པར་མི་བརྗོད་པ་དེ་བཞིན་དུ། ཁོ་བོ་ཅག་གིས་འདིར་ལུགས་
གང་ཞིག་བརྒལ་ལན་དང་བཅས་པར་བསྙད་པའི་ལུགས་འདི་ནས་འབྱུང་བ་དེ་ཡང་སྟོང་
པ་ཉིད་ཀྱི་ཆོས་ལྟར་བསྟན་བཅོས་གཞན་མེད་དོ་ཞེས་མཁས་པ་རྣམས་ཀྱིས་ངེས་པར་མཛད་
དུ་གསོལ། ཞེས་དཔལ་ལྡན་ཟླ་བ་རང་ཉིད་ཀྱིས་རྩ་ཤེའི་དགོངས་པ་འདི་འགྲེལ་ཚུལ་སེམས་
ཙམ་པ་དང་རང་རྒྱུད་པ་སོགས་ཀྱི་འགྲེལ་ཚུལ་གཞན་ཐམས་ཅད་ལས་ཐུན་མོང་མིན་པར་
གསུངས་པ་འདི་ལུང་རིགས་ཀྱི་སྒྲུབ་བྱེད་ཕུལ་དུ་བྱུང་བ་ཡིན་ནོ། ༈ གསུམ་པ་དེ་དག་
གི་དོན་བསྡུས་ཏེ་ཕྱིན་ཆད་བག་ཡོད་པར་གདམས་པ་ནི། གདུལ་བྱའི་དགའ་མའི་སེམས་
ཀྱི་ཀུན་གསལ་མར། །རབ་འབྱམས་རྒྱལ་བའི་ཡེ་ཤེས་མཚན་དཔེ་ཡི། །དཀྱིལ་འཁོར་
གཟུགས་སྐུར་ཤར་བས་ཉིན་མོར་བྱེད། །འཕྲིན་ལས་འོད་སྟོང་འཕྲོ་བས་ཕན་བདེ་ཡི། །པདྨོའི་
འཛུམ་འཕྲེང་ཕྱོགས་བཅུར་རྒྱས་བྱེད་ཅིང་། །འགྲོ་བའི་མུན་པ་མ་ལུས་སེལ་བ་ཡི། །ཐུབ་
དབང་ནམ་མཁའི་ནོར་བུ་སྲས་བཅས་ལ། །སྒོ་གསུམ་གུས་པ་ཆེན་པོས་བདག་ཕྱག་འཚལ། །
ཐུབ་དབང་བསྟན་པའི་སྙིང་པོ་མཐའ་བྲལ་ལམ། །གསལ་བྱེད་མཆོག་ཏུ་རྒྱལ་བས་ལུང་



258
རྗེ་བཙུན་པའི་གོ་ལན།
བསྟན་པ། །འཕགས་མཆོག་ཀླུ་སྒྲུབ་ཡབ་སྲས་ཐམས་ཅད་དང༌། །རྒྱལ་བ་མཆོག་དང་
ཀླུ་སྒྲུབ་ཡབ་སྲས་ཀྱི། །ལམ་སྲོལ་ཕྱེ་ནས་འགྲོ་རྣམས་ཐར་པ་ཡི། །རིན་ཆེན་གླིང་ཏུ་འཁྲིད་
མཛད་ཙོང་ཁ་པ། །སྲས་དང་བཅས་ལ་སྙིང་ནས་གུས་པས་འདུད། །བསྟན་པའི་སྙིང་པོ་
མཐའ་བྲལ་དབུ་མའི་ལམ། །གསལ་བྱེད་བློ་བཟང་ལེགས་བཤད་འོད་སྟོང་གིས། །ཡོན་
ཏན་ཀུན་རྟེན་ཐུབ་བསྟན་ནོར་འཛིན་མ། །ཕན་བདེའི་འོད་ཀྱིས་རབ་འགེངས་ཙོང་ཁ་པའི། །
འཕྲིན་ལས་འོད་སྟོང་འཛམ་གླིང་ཁྱབ་གྱུར་ཏེ། །ཐུབ་བསྟན་ཆུ་སྐྱེས་འདབ་མ་ཁ་ཕྱེ་ནས།
སྐལ་བཟང་བུང་བ་མཐའ་དག་ལམ་བཟང་གི །སྦྲང་རྩིའི་བཅུད་ཀྱིས་ལུས་སྟོབས་རབ་རྒྱས་
ཤིང༌། །དུག་གསུམ་མུན་པ་མིང་གི་ལྷག་མར་མཛད། །དེ་ཚེ་ནག་ཕྱོགས་འབྱུང་པོས་
རབ་བསྐྱོད་པའི། །མཁས་རློམ་ཆུ་འཛིན་ནག་པོར་རབ་འཁྲིགས་ཏེ། །དམ་པ་སྨོད་པའི་
ངན་སྨྲ་སྤྲིན་གྱི་སྒྲ། །དྲག་པོ་སྒྲོག་ཅིང་ཕྲག་དོག་གློག་འཕྲེང་འཁྱུག །ཉེས་བཤད་མེ་ཆར་
འབེབས་པས་ཕན་བདེ་འཇོམས། །དེ་ཉིད་མ་བཟོད་མཐའ་བྲལ་ལམ་བཟང་ལ། །རིག་
སྔགས་འཆང་ཞིང་རྣམ་དག་ལུང་རིགས་ཀྱི། །དྲག་སྔགས་ཆེར་སྒྲོག་ཡོངས་འཛིན་དམ་
པ་ཡིས། །ལུང་རིགས་སྔགས་སྒྲ་དྲག་པོས་མཁས་རློམ་གྱི། །སྤྲིན་ནག་ཁོར་ཡུག་ལྕགས་
རིའི་བར་དུ་བསྐྲད། །རྒྱལ་བ་གཉིས་པའི་ལེགས་བཤད་འོད་སྟོང་གསལ། །ཕན་བདེའི་
ལོ་ཏོག་ཆེས་ཆེར་རྒྱས་གྱུར་ཏེ། །ཐར་འདོད་སྐལ་བཟང་དོན་ཀུན་གྲུབ་པར་འགྱུར། །བློ་
གསལ་གཟུར་གནས་རྣམས་ལ་ཕན་པའི་གཏམ། །སྨྲས་པ་འདི་དག་ཡིད་ལ་གཅགས་པར་
མཛོད། །དལ་བའི་རྟེན་ཐོབ་བསྟན་དང་མཇལ་དུས་འདིར། །སྡུག་བསྔལ་རྦ་ཀློང་གཡོ་
བའི་སྲིད་མཚོ་ལ། །ཐབས་ཤེས་ཟུང་དུ་འབྲེལ་བའི་གྲུ་ཆེན་གྱིས། །བརྒལ་ནས་ཐར་པའི་
ནོར་བུ་ལེན་པར་གཅེས། །ཟབ་དོན་འབྲེལ་བར་རྒྱལ་བས་ལུང་བསྟན་པའི། །རྒྱལ་བའི་
སྲས་པོ་ཀླུ་སྒྲུབ་སྙིང་པོ་ཡིས། །རྒྱལ་བའི་དགོངས་པ་ཇི་བཞིན་ཕྱེ་མོད་ཀྱི། །ལྟ་བའི་སྙིགས་



259
རྗེ་བཙུན་པའི་གོ་ལན།
མ་མཚོ་ལྟར་བརྡོལ་གྱུར་པས། །ཁ་ཅིག་རྟག་ལྟ་རི་བོའི་སྤོ་ལ་འཛེག །གཞན་དག་མི་བཟད་
ཆད་པའི་གཡང་ལ་ལྕེབས། །ཀུན་ཀྱང་དབུ་མའི་ལམ་འདི་རིང་དུ་སྤངས། །ཐུབ་བསྟན་
ནོར་བུ་དྲི་མས་སྦགས་དུས་འདིར། །འགྲོ་བའི་དེད་དཔོན་བློ་བཟང་དགེ་བའི་བཤེས། །སྨོན་
ལམ་དབང་གིས་བྱང་གི་ཕྱོགས་འདིར་བྱོན། །ཐུབ་བསྟན་ནོར་བུ་ཀུན་ནས་གསལ་བར་
མཛད། །གང་དག་སྲིད་པའི་མཚོ་ལས་བརྒལ་འདོད་ཀྱང་། །སྲིད་པའི་རྩ་བ་དྲུངས་ནས་
འབྱིན་པ་ཡི། །བདག་མེད་རྟོགས་པའི་ལམ་བཟང་མི་བསྒོམ་པར། །ཡིད་བྱེད་འགོག་པ་
ཧྭ་ཤང་ལྟ་བ་ལ། །མཆོག་ཏུ་བཟུང་ནས་འབད་ནས་སྒོམ་བྱེད་རྣམས། །ཆུ་འདོད་སྒྲིག་
རྒྱུ་རྙོག་པར་བྱེད་དང་མཚུངས། །ཚད་ལྡན་མཁས་པའི་གཞུང་དང་མི་མཐུན་པའི། །ལམ་
ལ་འབད་པ་སྦུན་པ་འཕྱར་དང་མཚུངས། །ཀུན་བརྟགས་གྲུབ་པའི་ཆགས་སྡང་ལ་བརྟེན་
ནས། །གཞན་ཕྱོགས་རིས་སུ་བཅད་ནས་སྨོད་བྱེད་པ། །དམ་ཆོས་སྤོང་བའི་ལས་ངན་
གསོག་པ་ཡིན། །ཐར་འདོད་རྣམས་ཀྱིས་འཁྲུལ་མེད་ལམ་བཟང་ལ། །འབད་ཅིང་དག་
སྣང་ཕྱོགས་མེད་སྦྱོང་བ་འདི། །ནམ་ཞིག་གཏན་གྱི་འདུན་མ་ཡིན་པར་གོ །ཐར་འདོད་
ཐར་པའི་ལམ་ལ་འགོད་པའི་ཕྱིར། །ལོག་རྟོག་ལུང་དང་རིགས་པས་སེལ་བ་ནི། །བསྟན་
ལ་ཕན་པའི་དགག་བསྒྲུབ་ཡིན་མོད་ཀྱི། །རང་གཞན་གྲུབ་མཐའི་ཆགས་སྡང་ལ་བརྟེན་
ནས། །སྐྱེས་བུ་དམ་པ་རྣམས་དང་དེ་ཡི་ལུགས། །སྨད་པའི་དགག་བསྒྲུབ་འདི་རྣམས་
དམྱལ་བའི་རྒྱུ། །ཐར་འདོད་རྣམས་ཀྱིས་དགག་བསྒྲུབ་གནས་འདི་ལ། །བག་ཡོད་བསྟེན་
ནས་བླང་དོར་མཛད་འཚལ་ལོ། །དེ་ཕྱིར་མཐའ་བྲལ་ལམ་བཟང་ལྷ་ཡི་ལམ། །རྒྱལ་བ་
གཉིས་པའི་མཁྱེན་བརྩེའི་འོད་སྟོང་གིས། །གསལ་བར་བྱས་ཚེ་མཁས་རློམ་དུ་མ་ཡི། །ལོག་
རྟོག་ཐུན་མཚམས་མུན་པས་བསྒྲིབས་པ་ན། །ཡོངས་འཛིན་དམ་པའི་ལེགས་བཤད་འོད་
དཀར་གྱིས། །ལོག་རྟོག་མུན་པ་སེལ་བའི་ཆ་ཤས་རྣམས། །ཡོངས་སུ་རྫོགས་པར་བདག་



རྗེ་བཙུན་པའི་གོ་ལན།
260
གིས་བགྱིས་འདི་ལ། །ཟབ་མོའི་ཤེས་བྱ་བྱིས་བློས་རྟོགས་དཀའ་བས། །མ་རྟོགས་ལོག་
རྟོག་ནོངས་པའི་ཚོགས་མཆིས་ན། །འཕགས་དང་དམ་པ་རྣམས་ལ་བཟོད་པར་གསོལ། །
དེ་ལས་ཐོབ་པའི་རབ་དཀར་གང་གཱའི་རྒྱུན། །འཁོར་འདས་རྣམ་དཀར་ཆུ་ཀླུང་དཔག་མེད་
དང༌། །ལྷན་ཅིག་ཀུན་མཁྱེན་རྒྱ་མཚོར་ཞུགས་གྱུར་ཏེ། །སྐུ་གསུམ་ཆུ་གཏེར་ཆེ་དང་
དབྱེར་མེད་ཤོག །ཅེས་ཟབ་མོ་སྟོང་པ་ཉིད་ཀྱི་ལྟ་བ་ལ་ལོག་རྟོག་འགོག་པར་བྱེད་པའི་བསྟན་
བཅོས་ལྟ་ངན་མུན་སེལ་ཞེས་བྱ་བ། རྗེ་བཙུན་འཇམ་པའི་དབྱངས་དང་དབྱེར་མེད་པའི་
དཔལ་ལྡན་བླ་མ་དམ་པ་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་འཕྲོ་
ཅུང་ཟད་ལུས་འདུག་པ་འཕྲོས་ལུས་པ་མི་མཛེས་པར་འདུག་པས། འཕྲོ་ལུས་ཁྱོད་ཀྱིས་
གྱིས་ཤིག་ཅེས། ས་སྐྱོང་མིའི་དབང་པོ་རིག་གནས་མཐའ་དག་ལ་མཁྱེན་པ་རྒྱས་ཤིང་བསོད་
ནམས་ཆེན་པོའི་སྟོབས་ཀྱིས་ས་ཆེན་པོ་ལ་མངའ་བསྒྱུར་བའི་ཆོས་རྒྱལ་ཆེན་པོ་བཀྲ་ཤིས་
ཀྱི་མཚན་ཅན་གྱིས་བཀའ་ལུང་ནན་ཆེར་གནང་བ་དང་། སྡེ་སྣོད་འཛིན་པ་དུ་མས་ཀྱང་
དེ་ལྟར་གྱིས་ཤིག་ཅེས་གསུངས་པ་རྣམས་དང་དུ་བླངས་ཏེ། དབུ་མའི་གཞུང་ལུགས་མང་
དུ་ཐོས་ཤིང་བླ་མ་དམ་པའི་བཀའ་དྲིན་ལས་འཕགས་པ་ཡབ་སྲས་ཀྱི་ལུགས་བཟང་ལ་དང་
བ་ཐོབ་པའི་ཤཱཀྱའི་དགེ་སློང་བདེ་ལེགས་ཉི་མས་འཕགས་པ་འཇིག་རྟེན་དབང་ཕྱུག་གི་གནས།
ཕ་ཕོང་ཁར་སྦྱར་བ་འདིས་ཀྱང་བསྟན་པ་རིན་པོ་ཆེ་དར་ཞིང་རྒྱས་པ་དང་འགྲོ་བ་མཐའ་དག་
ལ་ཕན་པ་རྒྱ་ཆེན་པོ་འབྱུང་བར་གྱུར་ཅིག། ། ༈ རྒྱལ་ཀུན་ཤེས་རབ་རལ་གྲི་རྣོན་པོའི་
མཚོན། །རྣམ་དཔྱོད་དཔུང་པས་བཏེག་ནས་ཐུབ་བསྟན་གྱི། །ལོག་རྟོག་དྲ་བ་གཅོད་མཛད་
ཙོང་ཁ་པ། །འཇམ་དཔལ་རྡོ་རྗེ་ངུར་སྨྲིག་ཟློས་གར་མཁན། །ཕྲ་ཞིབ་མཛངས་པའི་ནོར་
བུ་ཀེ་ཏ་ཀས། །ལན་བརྒྱར་དྲུངས་པའི་ཁྱོད་གསུང་དྭངས་པའི་ཆུར། །འཁྲུལ་པའི་རྙོག་
མ་ཀུན་མཁྱེན་ཡེ་ཤེས་ཀྱིས། །ཕྲ་རབ་རྡུལ་ཙམ་གཟིགས་པའི་གནས་མ་གྱུར། །འོན་ཏེ་
།



རྗེ་བཙུན་པའི་གོ་ལན།
261
བྱེ་བྲག་སྨྲ་བས་ཤེར་ཕྱོགས་རྣམས། །ཐུབ་གསུང་མིན་ཞེས་རྒོལ་བ་དེ་བཞིན་དུ། །གཞུང་
ལུགས་མང་ཐོས་མཁས་པ་གོ་ཤུག་གིས། །རྒྱལ་བ་གཉིས་པའི་གསུང་ལ་རྣམ་པར་བཤུང་།
ཚུལ་དེར་མ་བཟོད་འཇམ་དབྱངས་ཆེས་དགའ་བའི། །བློ་གྲོས་རྣམ་པར་ཡངས་པའི་བཤེས་
གཉེན་དང༌། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས། །རྩོད་ལན་རྡོ་རྗེའི་ཐོག་
གི་རྗེས་འགྲོ་མཛད། །ཕན་ཚུན་དམ་བཅའ་འགོག་པའི་ལུང་རིགས་ཀྱིས། །ཐལ་འགྱུར་
འཕེན་པ་རྒྱ་བོད་མཁས་པའི་ལུགས། །སྨོད་ཚིག་ཀུ་རེའི་ཚུལ་སྨྲ་རྟོག་གེ་ཡི། །ངང་ཚུལ་
ཡིན་གྱིས་འཁོན་དུ་འཛིན་རྣམས་རྨོངས། །མི་བསྲུན་བརླང་པོར་སྤྱོད་སེམས་མི་ལྡན་ཡང༌།
རང་བསྟན་གྲུབ་མཐའི་ཁ་འཛིན་ཆེད་ཙམ་དུ། །སེར་འབྲས་ཆོས་རྗེ་རྣམ་གཉིས་ལེགས་
བཤད་སྨན། །འཛད་མེད་བར་གྱི་ཟ་མ་ཏོག་འདིར་འཁྱིལ། །དགེ་དེས་ཕྱག་རྒྱ་བ་སོགས་
གྲུབ་མཐའ་ཡིས། །མ་བསླད་མཉམ་མེད་རི་བོ་དགའ་ལྡན་པའི། །རིང་ལུགས་སྤྱི་དང་
ཁྱད་པར་དབུ་མ་ཡི། །མིང་དོན་འཁྲུལ་མེད་བསྟན་པ་རྒྱས་གྱུར་ཅིག །ཅེས་རྒྱལ་བ་གཉིས་
པ་ཙོང་ཁ་པ་ཆེན་པོའི་གསུང་རབ་རིན་པོ་ཆེ་ལ། །དཔལ་ལྡན་སྐྱ་བའི་བསྟན་འཛིན་ཀུན་
མཁྱེན་གོ་རམས་པ་དང༌། །པཎ་ཆེན་ཤཱཀ་མཆོག་གཉིས་ཀྱིས་རྩོད་ཅིང་། །དེ་ལན་སེར་
འབྲས་ཆོས་རྗེ་འཇམ་དཔལ་དབྱངས་དང་ཞལ་མི་གཉིས་པ་རྣམ་གཉིས་ཀྱིས་མཛད་པ་མཐའ་
དག །འཕགས་བོད་པཎ་གྲུབ་རྣམས་ཀྱི་རྣམ་པར་ཐར་པ་དང་མཚུངས་པ་ཁོ་ན་ཡིན་པས་
རྗེས་སུ་ཡི་རང་བའི་ཡུལ་དུ་གྱུར་ལ། རྩོད་པའི་ཡི་གེ་རྣམས་པར་དུ་འཁོད་འདུག་ནའང་།
རྩོད་ལན་པར་དུ་མ་འཁོད་པས་དཔེ་རྒྱུན་དཀོན་པས་ཐལ་མོ་ཡ་གཅིག་ལྟར་དུ་སོང་བས་ཆོས་
སྦྱིན་མི་ཟད་པའི་ཆེད། དགའ་ལྡན་ཕུན་ཚོགས་གླིང་དུ་པར་དུ་བསྐྲུན་ཚེ་ཟ་ཧོར་གྱི་བརྗེས་
ནས་སྦྱར་བའི་ཡི་གེ་པ་ནི་ཆང་ཁྱིམ་པ་ངག་དབང་མཁྱེན་བརྩེའོ། །རྒྱལ་ཀུན་ཡབ་གཅིག་
འཇམ་དཔལ་ངུར་སྨིག་གར། །བསྒྱུར་མཛད་ཙོང་ཁའི་ཤར་རིའི་ཕྲག་པ་ནས། །ཐོན་ཏེ་



རྗེ་བཙུན་པའི་གོ་ལན།
262
ལུང་རིགས་འོད་སྟོང་རབ་སྤྲོས་པས། །གངས་ལྗོངས་ལོག་རྟོགས་སྨག་རུམ་ཕ་མཐར་བསྐྲད།
འོན་ཏང་སྙིགས་འགྲོའི་བསོད་ནམས་མཐུ་དམན་པས། །འཇམ་མགོན་ཉིན་བྱེད་ཟེར་གྱིས་
བཏང་བ་ན། །ལས་སྣང་བྱང་བལྟས་ཕུག་པར་གནས་འཆའ་བའི། །བྱ་རོག་སྒྲ་དེས་ལྟ་
ངན་ཅ་ཅོ་སྒྲོག །དེ་ཚེ་སེར་འབྲས་ཆོས་རྗེ་རྣམ་གཉིས་ཀྱིས། །མཁྱེན་དཔྱོད་ཆུ་འཛིན་
ཀློང་ནས་ལུང་རིགས་ཀྱི། །རྩོད་ངག་རྡོ་རྗེའི་མེ་ཆར་སྤྲོས་པ་ན། །རྒོལ་བའི་ལྟ་ངན་བྲག་
རི་ཕྱེ་མར་འཐག། ། རྒྱལ་མཆོག་ལྔ་པ་ཆེན་པོས་རྒོལ་ལན་རྣམས། །པར་དུ་བསྐྲུན་ཀྱང་
འགྲོ་ཆེས་བགྲེས་པ་ན། །༧སྐྱབས་མགོན་སྲིད་སྐྱོང་ཆེན་པོའི་བཀའ་དགོངས་བཞིན། །དགའ་
བ་བརྒྱ་ལྡན་མཆོག་ནས་སླར་ཡང་བསྐྲུན། །དགེ་འདིས་འཁྲུལ་བྲལ་འཇམ་མགོན་རིང་
ལུགས་རྒྱས། །མཆོད་ཡོན་གཙོ་གྱུར་དེ་འཛིན་ཞབས་སེན་བརྟན། །འགྲོ་ཀུན་རྟག་ཆད་
གོལ་སའི་མཐའ་སྤངས་པའི། །མཐའ་འབྲལ་དབུ་མའི་དགོངས་དོན་མྱུར་རྟོགས་ཤོག །ཅེས་
པའི་རྩོད་ལན་འདི་ཉིད་བགྲེས་ཟད་ལ་བརྟེན་སྲིད་སྐྱོང་པཎྜི་ཏའི་བཀའ་བཞིན་རབ་བྱུང་བཅུ་
དྲུག་པའི་ཤིང་སྤྲེལ་ལོ་པར་དུ་བསྐྲུན་པའི་སྨོན་ཚིག་ཏུ་ངག་ལྡན་པས་སྦྱར་བའོ། །
གས པ བ
ਪਟਵਾਲ ਨਾਲ ਗਰਮ ਰੁਸਤ
་ ན་ བ་༡༡་ན་་་་་་་ :
ਅਸਲਮ ਦਾ
ਯਾਰ ਖਾਨ ਸਰਕਾਰ ਨੂੰ



དེ་ཉིད་གསལ་བྱེད་མེ་ལོང་།
263
༄༅། །ལྕང་ལུང་པཎྜི་ཏ་བློ་བཟང་བསྟན་པའི་རྒྱལ་མཚན་གྱི་མཛད་པའི་
གྲུབ་པ་དང་རྣལ་འབྱོར་པར་རློམ་པ་རྣམས་ཀྱི་དེ་ཉིད་གསལ་བར་བྱེད་པའི་
མེ་ལོང་ཞེས་བྱ་བ་བསྟན་བཅོས་བཞུགས་སོ། །
༄༅། །ལེགས་པར་བཤད་པའི་ཧཾ་སྒྲ་སྒྲོགས་པའི་མོད། །ལོག་པར་སྤྱོད་པའི་བྲག་རི་
གཞོམ་བྱེད་པའི། །གནམ་ལྕགས་རྡོ་རྗེ་མེ་ཆར་འབེབས་མཁས་པ། །དཔལ་ལྡན་བླ་མ་
དབྱར་སྐྱེས་དབང་པོ་རྒྱལ། །རྒྱལ་ཀུན་ཡབ་ཏུ་གྱུར་ཀྱང་གཞོན་ནུའི་ཚུལ། །དམར་སེར་
མདངས་ལྡན་གླེགས་རལ་ཕྱག་མཚན་ཅན། །བདག་གི་ལྷག་པའི་ལྷ་གཅིག་འཇམ་པའི་
དབྱངས། །བློ་གྲོས་སྤོབས་པའི་སྣང་བ་སྩལ་དུ་གསོལ། །བདག་ནི་སྔོན་བསགས་བསོད་
ནམས་དམན་པའི་མཐུས། །མཁས་སྨོད་གླེན་རྨོངས་ཀུན་གྱིས་མཆོད་པའི་ཡུལ། །ཟས་
ཕྱིར་ཚེ་སྲོག་གཏོང་བའི་མཐའ་འཁོབ་འདིར། །ལས་ངན་ཚབས་ཆེན་སྟོབས་ཀྱིས་དབང་
མེད་འཁྱམ། །བསླབ་ཁྲིམས་བསྲུང་ལོ་ཚུལ་འཆོས་མཁན་པོ་སྟེ། །ཐོས་བསམ་བྱས་ལོ་
གྲགས་འདོད་ཚེ་འདི་པ། །སྙན་པར་སྨྲས་ལོ་ངོ་བསྲུང་བཟང་བརྫུ་མཁན། །རང་ཚུགས་
བཟུང་ལོ་ང་རྒྱལ་དྲེགས་པ་ཅན། །གཡོ་སྒྱུ་ཟོལ་ཟོག་སྤྱོད་པ་ལྷུར་ལེན་པ། །བདག་ལ་ཐུགས་
རྗེས་གཟིགས་ཤིག་སྐྱབས་མགོན་རྗེ། །རང་ལ་མི་ཕན་གཞན་ལ་གནོད་པ་ཡི། །དོན་མེད་
འཆལ་གཏམ་འདི་འདྲས་ཅི་བགྱི་ལགས། །འོན་ཀྱང་དེང་སང་དུས་ཀྱི་སྐྱེ་བོ་ཡི། །སྤྱོད་
ཚུལ་མཐོང་བས་འདི་སྐད་སྨྲ་བར་སྤྲོ། །དམ་པས་སྨད་པའི་སྤྱོད་ངན་སྣ་ཚོགས་ཀྱིས། །རྗེས་
འཇུག་མི་དགེ་བཅུ་ལ་སྦྱོར་བྱེད་རྣམས། །ལམ་སྟོན་བཤེས་གཉེན་གྲངས་སུ་འགྲོ་འགྱུར་
ན། །ཀླ་ཀློ་རྣམས་ཀྱང་དགེ་བཤེས་ཅིས་མི་གྱུར། །འབད་པས་མངོན་ཤེས་ཕྲ་མོ་བསྒྲུབ་
གྱུར་ནས། །དད་ལྡན་མི་ཡི་མགོ་གཡོགས་ནུས་ཙམ་གྱིས། །འགྲོ་འདྲེན་གྲངས་སུ་འགྲོ་
བར་འགྱུར་བ་ན། །ཐེའུ་རང་རྣམས་ཀྱང་འགྲོ་འདྲེན་ཅིས་མི་འགྱུར། །ཡང་དག་རིག་



དེ་ཉིད་གསལ་བྱེད་མེ་ལོང་།
264
་ ་ ་ ་ ་ ་
པའི་ཕྱོགས་ཙམ་མ་མཐོང་ཞིང་། །འབྲེལ་མེད་འགལ་འདུ་རྒྱབ་འགལ་སྨྲ་བ་རྣམས། །བློ་
ཆེན་མཁས་པའི་གྲངས་སུ་འགྲོ་འགྱུར་ན། །རྨོངས་བརྟུལ་དག་ཀྱང་ཤེས་ལྡན་ཅིས་མི་འགྱུར།
ན་ཆུང་མྱོས་བྱེད་གླུ་གར་རོལ་མོ་སོགས། །ནར་མར་བསྟེན་ཅིང་གོས་སེར་ཀླུབས་ཙམ་
གྱིས། །རབ་བྱུང་གྲངས་སུ་འགྲོ་བར་འགྱུར་བ་ན། །ཞིང་པ་རྣམས་ཀྱང་བཙུན་པ་ཅིས་
མི་འགྱུར། །ཆ་ལུགས་ཞི་དུལ་དག་འཇམ་གཙོར་བྱེད་ཅིང་། །ནང་སེམས་གཞན་གནོད་
ཁོ་ནའི་བསམ་གཏན་པ། །རྒྱལ་སྲས་གྲངས་སུ་འགྲོ་བར་འགྱུར་བ་ན། །བྱི་ལ་རྣམས་ཀྱང་
བྱང་སེམས་ཅིས་མི་འགྱུར། །མཐུ་གཏད་ལ་སོགས་སྦྱོར་ངན་སྣ་ཚོགས་ཀྱིས། །འགྲོ་
རྣམས་སྲོག་དང་བྲལ་བར་བྱེད་ནུས་པས། །སྔགས་འཆང་གྲངས་སུ་འགྲོ་བར་འགྱུར་བ་
ན། །སྟག་གཟིག་རྣམས་ཀྱང་སྔགས་པ་ཅི་མི་འགྱུར། །ཆོ་གའི་གོ་རིམ་ཙམ་ཡང་མ་ངེས་
པར། །དུར་ཁྲོད་འགྲིམས་པས་མི་ཚེ་འདའ་བ་རྣམས། །བདག་འཛིན་གཅོད་བྱེད་གྲངས་
སུ་འགྲོ་འགྱུར་ན། །ཝ་སྐྱེས་རྣམས་ཀྱང་གཅོད་ཆེན་ཅིས་མི་འགྱུར། །རྒྱལ་གསུང་དགོངས་
དོན་ཟབ་མོ་ལྟ་ཅི་སྨོས། །འདི་སྣང་བྱ་བཞག་ཆ་ལའང་རྨོངས་པ་རྣམས། །བྱ་བཏང་ཆོས་
པའི་གྲངས་སུ་འགྲོ་འགྱུར་ན། །ལྐུག་པ་རྣམས་ཀྱང་ཆོས་པ་ཅིས་མི་འགྱུར། །སྐྱེ་བ་སྔ་
ཕྱི་མེད་པར་འཁྲུལ་བ་ཡིས། །ལས་དང་རྒྱུ་འབྲས་ཁྱད་དུ་གསོད་པ་རྣམས། །ལྟ་བ་མཐོན་
པོའི་གོ་ས་མནོན་གྱུར་ན། །རྒྱང་འཕེན་དག་ཀྱང་ཚད་གྲུབ་ཅིས་མི་འགྱུར། །མི་གཙང་
དྲི་ང་བཤང་གཅིའི་ཚོགས་རྣམས་དང་། །མི་ཤ་ཟོས་ཤིང་མི་རུས་འཆའ་ཙམ་གྱིས། །རྟོགས་
ལྡན་གྲངས་སུ་འགྲོ་བར་འགྱུར་བ་ན། །ཁྱི་ཕག་རྣམས་ཀྱང་གྲུབ་ཐོབ་ཅིས་མི་གྱུར། །རྟག་
ཏུ་ལོག་པའི་སྤྱོད་པས་འཚོ་འགྱུར་ཞིང་། །ཅུང་ཟད་རྙེད་རྣམས་གྱ་ཚོམ་བརླག་བཏང་བས།
སྒོམ་ཚེན་གྲངས་སུ་འགྲོ་བར་འགྱུར་བ་ན། །སྨྱོན་པ་རྣམས་ཀྱང་གྲུབ་ཐོབ་ཅིས་མི་འགྱུར།
ཕུང་ཀྲོལ་ཀུན་གྱི་རྩ་བ་མྱོས་འགྱུར་ཆང་། །བཏུང་བར་འཐུང་ཞིང་ཆོས་སུ་གླུ་ལེན་པས།



265་
དེ་ཉིད་གསལ་བྱེད་མེ་ལོང་།
གྲུབ་བརྙེས་གྲངས་སུ་འགྲོ་བར་འགྱུར་བ་ན། །གདུག་འདྲེ་རྣམས་ཀྱང་གྲུབ་ཐོབ་ཅིས་མི་
འགྱུར། ། རྐེད་ཕྲ་སོགས་ལ་ངོ་ཚ་ཁྲེལ་མེད་པར། །ཞུགས་ནས་ཆགས་ལམ་གང་དྲག་
བསྟེན་ཙམ་གྱིས། །བརྟུལ་ཞུགས་སྤྱོད་པའི་གྲངས་སུ་འགྲོ་འགྱུར་ན། །བྱ་ཕོ་རྣམས་ཀྱང་
བརྟུལ་ཞུགས་སྤྱོད་པར་འགྱུར། །འགའ་ཞིག་ཞིང་བཅུ་ཚང་བ་བསྒྲལ་བའི་ཞིང༌། །གཞན་
དག་སྲོག་གཅོད་ལ་སོགས་མི་དགེ་བ། །མི་བྱས་དགུ་བྱས་བྱེད་རྣམས་རྣལ་འབྱོར་པའི།
གྲངས་སུ་བརྩི་བ་བ་གླང་ལས་ཀྱང་བླུན། །སྙིགས་དུས་མ་རུང་སྐྱེ་བོའི་སྤྱོད་ཚུལ་རྣམས།
དེ་ལྟར་ཡིན་མོད་དེ་ཀུན་མི་རིང་བར། །རབ་འབར་དམྱལ་བའི་བུད་ཤིང་འགྱུར་བས་ན།
ཐུགས་རྗེས་གཟིགས་ཤིག་སྲས་བཅས་རྒྱལ་བའི་ཚོགས། །དེ་ལྟར་རང་ཉིད་སྤྱོད་ཚུལ་འདི་
དག་ལས། །མི་འདའ་བཞིན་དུ་འདི་ལྟར་གླེངས་པ་ནི། །ཐུགས་རྗེའི་བདག་ཉིད་བླ་མ་ལྷ་
ཚོགས་དང་། །མཁས་པ་རྣམས་ཀྱིས་ཐུགས་ཁྲལ་མཛད་པའི་གནས། །འོན་ཀྱང་འདི་ནི་
གཞན་ལ་གནོད་སེམས་ཀྱིས། །ཚིག་རྩུབ་ལྷུར་དུ་བླངས་ནས་སྨྲས་པ་མིན། །བོ་དོང་པཎ་
ཆེན་ཕྱོགས་ལས་རྣམ་རྒྱལ་པའི། །བྱིན་རླབས་ཅན་གྱི་གསུང་ལ་ལད་མོ་བྱས། །ངན་སྤྱོད་
ཚང་ཚིང་ནགས་སུ་གནས་བཅས་ཏེ། །ལོག་སྨྲ་ཕུད་སྒྲ་སྒྲོག་བྱེད་ལྕེ་གཉིས་པ། །ལེགས་
བཤད་ཉི་མའི་འོད་ཟེར་ཤར་བ་ན། །མི་སྨྲ་བྱང་བསྟན་བྲག་ལ་ཅིས་མི་ཉལ། །དེ་ལྟ་མོད་
ཀྱི་བློ་གསལ་གཞོན་ནུའི་ཚོགས། །ངོ་མཚར་དོན་ལྡན་ནོར་བུའི་ཕྲེང་བ་འདི། །དགའ་
བས་ལོངས་ནས་མགུལ་བའི་རྒྱན་བགྱིས་ལ། །ཆོས་མཐུན་གླུ་གར་རྩེད་མོ་ད་བྱོས་ཤིག །དེ་
སྐད་རྗེ་བཙུན་བླ་མའི་བཀའ་དྲིན་གྱིས། ། སྣ་ཚོགས་ཚུལ་ལ་དགའ་བློ་རིང་དོར་བའི། །རང་
ཉིད་བྱ་རོག་དཀར་པོར་བསྒྲུབ་པ་ཞིག །སྐད་གསང་མཐོན་པོས་ཅུང་ཟད་དབྱངས་སུ་སྒྲོགས།
ཞེས་པ་འདི་ཡང་རབ་བྱུང་བཅུ་གསུམ་པའི་ཆུ་གླང་ལོ་སེ་ར་སྟོད་པ་བླ་བྲང་དུ་ཁྱབ་བདག་
རྡོ་རྗེ་སེམས་དཔའི་ངོ་བོ་༧རྗེ་རྒྱ་མཚོའི་མཚན་ཅན་གྱིས། །སྡེ་སྣོད་འཛིན་པ་ལྔ་བརྒྱ་ཙམ་



དེ ཉིད་གསལ་བྱེད་མེ་ལོང་།
266
ལ་ཉིན་ཞག་བཅོ་ལྔའི་རིང་རྗེ་བདག་ཉིད་ཆེན་པོའི་གསུང་གི་སྙིང་པོ་མདོ་སྔགས་དང་འབྲེལ་
བའི་གསུང་བཤད་ལེགས་པར་བཤད་པའི་རིན་པོ་ཆེ་ཐང་མར་བརྡལ་དུས་སྒྲ་འཛིན་རྒྱན་
དུ་གྱུར་པ་ཇི་བཞིན་བློ་ལ་མ་ངེས་ཀྱང་ཕལ་ཆེར་འདི་ལྟ་བུ་ཞིག་ཡིན་སྙམ་དྲན་ཡུལ་དུ་ལམ་
ཙམ་སྣང་བ་བཞིན། །རང་ལོ་ཉེར་ལྔར་བགྱི་པ་ཡིན་ཞེས་པ་ཤིང་སྟག་ལོ་རང་གི་བསྟི་གནས་
རབ་ཞི་བདེ་ལྡན་དགའ་ཚལ་ནས་སོས་ཀའི་ཉི་རིང་ཕུལ་ཐབས་སུ་བྲིས་པའོ།། །། །
༄༅། །འབྲས་བློ་གླིང་ཤེས་ཡོན་ལྷན་ཚོགས་ནས་རྒྱ་ཆེའི་སློབ་གཉེར་བའི་ཁ་ཚར་དགོས་
གཏུགས་ལ་གཞིགས་ཏེ་པར་བསྐྲུན་དང་པོར་དེབ་གཟུགས་ ༡༠༠༠ ཆིག་སྟོང་ཐམས་
པ་བསྐྲུན་འགྲེམས་ཞུས་པའི་རྣམ་དཀར་གྱིས་མཐུས་ཐུབ་པའི་ལུགས་བཟང་ཇི་སྲིད་ནམ་
གནས་དེ་སྲིད་དུ་གནས་པའི་རྒྱུར་གྱུར་ཅིག།།
727222721 122
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །
།གཞོལ་བའི་མཐའ་ཡས་ཆོས་ཚུལ་དལ་འབབས་ཀླུང༌། ་
༡ །ཚིག་གི་གཟེགས་མ་རེས་ཀྱང་དུག་གསུམ་གྱི།
།དྲི་མ་ཡོངས་འཁྲུད་ལེགས་བཤད་བདུད་རྩི་འདི།
།དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །
།ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། ང་
།།གདངས་ཏེ་རྒྱུད་ལྔའི་འགྲོ་བ་མ་ལུས་པ། བྱ ང ་
།ངེས་ལེགས་ནོར་བུའི་མཛོད་ལ་དབང་འབྱོར་ཤོག །ཅེས་པ་༧གོང་ས་རྒྱལ་
བའི་དབང་པོ་སྐུ་ཕྲེང་བཅུ་བཞི་པ་ཆེན་པོས་སྦྱར་བའོ། རྒྱ་ལ །
་ཆར་སྐྱེ་བ ་སྔོ་བ་བདལ ད །
ད་ལ
